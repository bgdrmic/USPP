url,title,content,category
http://index.hr/vijesti/clanak/americki-doordash-kupuje-wolt-za-sedam-milijardi-eura/2317309.aspx,americki-doordash-kupuje-wolt-za-sedam-milijardi-eura,"AMERIČKA kompanija za dostavu hrane DoorDash objavila je da će kupiti finski Wolt kako bi proširila poslovanje na Europu u razdoblju normalizacije potražnje nakon pandemijskog buma.
Potražnja za uslugama dostave hrane snažno je ojačala u pandemiji covida-19, ali bi se trebala stabilizirati sljedećih mjeseci, pripremajući teren za konsolidaciju u sektoru koji teško dolazi do dobiti, ističe Reuters.
Transakcija od sedam milijardi eura
Američki Doordash dogovorio je kupnju Wolta u transakciji vrijednoj sedam milijardi eura, nudeći dioničarima finske tvrtke vlastite dionice. Vrijednost DoorDashovih dionica koje će biti izdane u sklopu transakcije iznosit će 206.45 dolara po dionici, objavile su dvije kompanije.
DoorDash će se tom transakcijom proširiti na 22 europska tržišta, uključujući Njemačku, Dansku, Švedsku, Hrvatsku i Srbiju.
Wolt je počeo poslovati 2015. godine u Helsinkiju i u međuvremenu se proširio u Europi i Aziji i ima više od 30 tisuća partnera među restoranima i maloprodajnim tvrtkama, navodi Reuters.
Wolt ima 2.5 milijuna mjesečno aktivnih korisnika
Finska je kompanija do kraja rujna imala više od 2.5 milijuna mjesečno aktivnih korisnika, a DoorDash je na kraju trećeg tromjesečja imao više od devet milijuna pretplatnika na usluge dostave.
""Udruživanje snaga s Woltom omogućit će nam da brže rastemo na međunarodnoj razini i istodobno pojačamo naš fokus na SAD"", istaknuo je u priopćenju objavljenom u utorak šef američke tvrtke Tony Xu.
Gotovo dvije trećine bruto vrijednosti Woltovih narudžbi, pokazatelja koja uključuje vrijednost svih narudžbi i pretplate na usluge dostave, osigurava pozitivan doprinos dobiti, istaknuli su u američkoj tvrtki, napomenuvši da neće objaviti više detalja.   
Iduće godine očekuju zaradu od 500 milijuna dolara
Transakcija bi trebala biti zaključena u prvoj polovini iduće godine, a u Woltu i DoorDashu očekuju da će u 2022. poslovati s prilagođenom temeljnom dobiti u rasponu od pozitivne nule do 500 milijuna dolara.
DoorDash je odvojeno objavio da mu je prihod u trećem tromjesečju poskočio 45 posto, na 1.28 milijardi dolara.",vijesti
http://index.hr/sport/clanak/ancic-o-bolesti-koja-mu-je-unistila-karijeru-godinu-dana-sam-lezao-u-krevetu/2317125.aspx,ancic-o-bolesti-koja-mu-je-unistila-karijeru-godinu-dana-sam-lezao-u-krevetu,"MARIO ANČIĆ je na vrhuncu karijere bio jedna od najvećih nada u svijetu tenisa. Osvojio je broncu na Olimpijskim igrama i Davis cup, a 2006. godine bio je sedmi igrač svijeta.
Ipak, profesionalna teniska karijera propala mu je zbog teške bolesti. U razgovoru za HRT-ovu emisiju U svojem filmu opisao je najteže trenutke u životu.
""Život vam podijeli karte. To sam podnio kao sportaš""
Ančić posljednjih 8 godina živi i radi u SAD-u i to na Wall Streetu. U Hrvatskoj je završio Pravni fakultet, a na Columbusu je i doktorirao. 
""Život vam jednostavno podijeli karte, na vama je da igrate. Obrazovanje je bilo ključ, ono mi je dalo drugu šansu u životu nakon tenisa. Imao sam želju dokazati se u nečem novom, a bez obrazovanja to ne bi bilo moguće. Bilo je novo, ali i uzbudljivo"", rekao je bivši hrvatski reprezentativac.
Opisao je i kako izgleda put od vrhunskog tenisača do pripravnika i partnera u investicijskom fondu.
""Morao sam dovesti ego u red, ali mi je sport tu izuzetno pomogao. Pomogao mi je učiti da uvijek ima uspona i padova, da sam sad na početku i da moram učiti na isti način na koji sam učio tenis. Trebalo je pregrmjeti probleme, ali sam odradio sve obveze u Hrvatskoj. Kasnije sam, neplanirano, završio u SAD-u"", dodao je.
Kaže da se takvom razvoju nikad nije mogao nadati: ""Da mi je netko prije deset godina rekao da ću raditi u investicijskoj banci, rekao bih mu da ode na psihijatriju. Kao tenisač sam razmišljao samo o idućem Grand Slamu, olimpijskim igrama, turniru, kako se poboljšati. Sport je bio sve što sam ja znao i htio do 23. godine kada je došlo do ozljeda i bolesti. Proveo sam više vremena u oporavku i po bolnicama nego na terenu. Došlo je u jednom trenutku vrijeme da si priznam da je vrijeme da krenem u nešto drugo.""
Godinu dana ležao je u krevetu
Kaže kako mu se svijet okrenuo naopačke kada je saznao da boluje od mononukleoze: ""Kada operirate nešto kao Ivica Kostelić ili neki drugi vrhunski sportaš, onda uskoro krene i oporavak i trening. Boli, ali idete dalje i pokušavate se vratiti, nije se život u potpunosti promijenio. Meni je bilo drugačije, ovo su ipak problemi sa zdravljem. Nisam mogao ništa. Od tipa s 23 godine koji je osam sati dnevno imao treninge, teretane i mečeve, došao sam do toga da sam u krevetu proveo godinu dana.""
Ipak, sport mu je pomogao i u nošenju s tom traumom. ""Htio sam igrati na pet olimpijskih igara, to mi je bio pokretač. Kada se ovo dogodilo, to sam shvatio kao izazov, baš poput onih u sportu. Rekao sam sam sebi da imam problem koji moram riješiti, kao stotine drugih u karijeri"", dodao je Ančić.
""Imponira mi da sam igrao u eri Đokovića, Nadala i Federera. Dobivao sam ih i gubio. Sve je počelo kao sport, a kasnije smo razvili prijateljstva. S tim ljudima ste 11 mjeseci, toliko traje sezona. Bez obzira na to što ste suparnici, počnete shvaćati da van terena morate biti spremni pojesti večeru i popiti piće"", zaključio je.
 ",sport
http://index.hr/vijesti/clanak/ap-u-mrtvacnici-rumunjske-bolnice-vise-nema-mjesta-za-mrtve-tijela-su-po-hodniku/2317226.aspx,ap-u-mrtvacnici-rumunjske-bolnice-vise-nema-mjesta-za-mrtve-tijela-su-po-hodniku,"MRTVAČNICA u glavnoj rumunjskoj bolnici više nema mjesta za mrtve, a tijela zamotana u crne vreće nižu se u hodniku bolnice u Bukureštu, piše AP.
Stotine ljudi umiru svaki dan posljednja dva mjeseca u Rumunjskoj koja je bila među najteže pogođenim zemljama u ovom valu virusa. Posebno je u ovom valu pogođena istočna Europa u kojoj je cijepljeno mnogo manje ljudi nego na zapadu Europe.
Rumunjska, zemlja od 19 milijuna ljudi, sada je među najgorima u Europi po stupana smrtnosti. 
Rumunjski liječnici su frustrirani, piše AP.
""U Rumunjskoj dnevno nestane jedno selo"", rekao je dr. Catalin Cirstoiu, šef sveučilišne hitne bolnice u Bukureštu. ""Što će biti za tjedan ili mjesec? Veće selo? Ili grad? Gdje ćemo stati?"".
Tamošnji stručnjaci su za veliki broj smrtnih slučajeva okrivili nisku stopu cijepljenja u Rumunjskoj koja iznosi samo oko 40 posto, daleko manje od prosjeka Europske unije od 75 posto.
""Iscrpljeni smo financijski, fizički i psihički"", požalio se Cirstoiu, ""sve je to na kraju dana uzrokovano jednom stvari: nesposobnošću stanovništva da shvati da se mora cijepiti.""
Rekao je da ne bi bilo četvrtog vala kada bi bilo procijepljeno 70 posto stanovništva. 
Rumunjska je 2. studenoga zabilježila najveći dnevni broj smrtnih slučajeva od pandemije kada je prijavljen 591 smrtni slučaj od covida-19 - više od 90% njih nije cijepljeno. Trenutačno je 1870 pacijenata oboljelih od covida-19 diljem zemlje na intenzivnoj njezi, gotovo 51.000 osoba od koronavirusa umrlo je od početka pandemije. ",vijesti
http://index.hr/sport/clanak/bivse-nba-i-nfl-zvijezde-boksaju-u-predborbi-za-jakea-paula/2317189.aspx,bivse-nba-i-nfl-zvijezde-boksaju-u-predborbi-za-jakea-paula,"YOUTUBER Jake Paul 18. prosinca boksat će protiv Tommyja Furyja, brata puno poznatijeg svjetskog prvaka Tysona, a u jednoj od predborbi sučelit će se bivše superzvijezde NBA lige i NFL-a Deron Williams i Frank Gore.
Trostruki All-Star igrač i dvostruki olimpijski prvak
Williams je 37-godišnji bivši playmaker koji je od 2005. do 2017. igrao u NBA ligi za Utah Jazz, New Jersey/Brooklyn Netse, Dallas i kratko Cleveland, a tijekom lockouta 2011. kratko je bio u turskom Bešiktašu. Tri puta je nastupio na All-Star utakmici i dvaput je izabran u drugu NBA petorku, a s američkom reprezentacijom osvojio je olimpijska zlata u Pekingu 2008. i Londonu 2012. Karijeru je završio s prosjecima od 16.3 poena i 8.1 asistencije u 845 utakmica, a u najboljim sezonama zabijao je i preko 20 poena.
NFL rekorder i član najbolje momčadi 2010-ih
Gore je godinu dana stariji i 16 cm niži (175 cm) bivši running back, ali očekuje se da će u ring ući slične težine, a granica je postavljena na 98 kg. Gore je u NFL-u igrao od 2005. sve do lani, prvih je devet godina proveo u San Francisco 49ersima, pet puta je igrao na Pro Bowlu (NFL All-Staru), a izabran je u najbolju momčad desetljeća u NFL-u. Karijeru je završio s 241 utakmicom, najviše od svih running backova u povijesti lige.
Frank Gore is a boxer now. His first fight was just announced, against former NBA star Deron Williams. My story from September on his new life https://t.co/Fgtxp9RCLC pic.twitter.com/AVzZCJHa64
Obojici će ovo biti boksački debi, a borba je dogovorena na četiri runde.
Paul prvi put protiv pravog boksača
Glavni šou večeri okršaj je Jakea Paula, koji je dosad pobijedio sva četiri protivnika u ringu - kolegu youtubera AnEsonGiba, bivšeg NBA zakucavača Natea Robinsona te bivše MMA borce Bena Askrena i Tyrona Woodleyja. Tommy Fury bit će mu prvi protivnik s iskustvom u profesionalnom boksu. Brat Tysona Furyja dobio je svih sedam mečeva, a posljednji baš u funkciji predborbe za Paulov meč s Woodleyjem.",sport
http://index.hr/sport/clanak/braca-jokic-vs-braca-morris-rat-s-parketa-presao-na-twitter/2317161.aspx,braca-jokic-vs-braca-morris-rat-s-parketa-presao-na-twitter,"BRUTALNI napad Nikole Jokića na Markieffa Morrisa, igrača Miami Heata, nevjerojatno je eskalirao.  
Prvo je Morris napravio nesportski prekršaj na srpskom centru, a ovaj je divljački uzvratio. S leđa je žestoko nasrnuo na Morrisa i udario ga cijelim tijelom te ga doslovno složio na parket, gdje se ovaj previjao dulje vremena.
""Nisam trebao ovako reagirati. Osjećam se loše zbog toga, ali dobio sam udarac ranije. Morao sam se zaštititi"", branio se Jokić kasnije.
Nikola Jokic clobbers Markieff Morris from behind late in the fourth quarter and things get intense. pic.twitter.com/9RclknqIKB
Braća Morris, Markieff i Marcus, inače član Los Angeles Clippersa, poznati su kao prgavi igrači skloni sukobima. Uostalom, nakon svega se oglasio brat Marcus, koji je Jokiću poslao poruku.
""Čekao si da moj brat okrene leđa. Ovo sam ti zapamtio"", poručio je gotovo prijeteći krilni igrač Clippersa.
Međutim, braća Jokić nisu ništa manje žestoka od braće Morris. Upravo suprotno, a još su i brojniji. Nikolina braća Strahinja i Nemanja samo su zbog ovog sukoba napravili Twitter-profil Jokić Brothers, na kojem su napisali:
@MookMorris2 You should leave this the way it is instead of publicly threatening our brother!Your brother made a dirty play first . If you want to make a step further be sure we will be waiting for you !! Jokic Brothers
""Marcuse, trebao si pustiti da ostane kako je bilo, umjesto da javno prijetiš našem bratu. Tvoj brat je prvi počeo igrati prljavo. Želite li napraviti korak dalje, budite sigurni da ćemo vas čekati. Braća Jokić""
Pet sati kasnije odgovorio im je prozvani Morris:
""Na prave ste se namjerili!""
Jokić Brothers su odmah uzvratili:
""Ne vjerujemo da ste pravi... Sigurni smo u to!""
",sport
http://index.hr/sport/clanak/chiellini-otkrio-kako-bi-on-mijenjao-nogomet-uveo-bi-superligu-i-ukinuo-var/2317325.aspx,chiellini-otkrio-kako-bi-on-mijenjao-nogomet-uveo-bi-superligu-i-ukinuo-var,"TALIJANSKI nogometni reprezentativac i nogometaš Juventusa Giorgio Chiellini dao je veliki intervju za DAZN u kojem je govorio o svojoj karijeri, ali i o brojnim aktualnim nogometnim pitanjima.
Odnedavno europski prvak s Italijom i jedan od glavnih igrača Juventusa, koji prolazi kroz najveću krizu u novijoj povijesti, tvrdi da europski i talijanski klubovi moraju savladati niz problema ako žele opstati. 
Zagovornik je Superlige
Dao je do znanja da kao jedan od najvećih problema trenutno vidi prevelik broj utakmica koje nogometaši moraju igrati svake sezone, ali se bez obzira na to ne protivi osnivanju novog/dodatnog europskog natjecanja, među navijačima omražene Superlige.
""Već godinama s predsjednikom Agnellijem pričam o Superligi. Budućnost nogometa neminovno se kreće u tom smjeru, cilj je napraviti nogomet više europskim sportom, a manje sportom koji ovisi o nacionalnim savezima. Igrač koji je dovoljno dobar za Juventus želi igrati velike utakmice, to je njegova razina, uz dužno poštovanje svima"", rekao je Chiellini pa dodao:
""Došli smo do točke s koje nema povratka. Institucije, klubovi i igrači moraju pronaći način da reformiraju kalendar utakmica tako da bi se u njega mogla ugraditi nova natjecanja koja bi ovaj sport napravila kompetitivnijim. Nogomet je prekrasna igra, za mene najljepša na svijetu, ali može biti još bolja. Samo se moramo ugledati na Ameriku i način na koji ona pristupa sportu.""
Ukinuo bi VAR
Osim što bi bio sretan da se uvede Superliga kao novi format natjecanja na razini Europe, Chiellini smatra da su i nacionalnim prvenstvima potrebne reforme. Primarno u Serie A u kojoj bi broj klubova smanjio na 18 ili 16 kako bi ju napravio kompetitivnijom.
""U ovom trenutku u Serie A ima nekoliko klubova previše. Trebalo bi ih biti 18, a možda bismo čak mogli otići i na samo 16 klubova u ligi. To moramo napraviti kako bi liga bila kompetitivnija i kako bismo stvorili novi prostor za utakmice koje bi se igrale u europskim natjecanjima"", rekao je Chiellini pa dodao:
""Da se mene pita, ja bih, kao i većina romantika, ukinuo VAR. Možda bi neki drugi romantici htjeli čak ukinuti zaleđe ili ponovno dozvoliti da igrači vraćaju loptu u ruke vrataru, ali svijet ide naprijed i mi se moramo mijenjati s njim. Mislim da je jako bitno da nađemo ljude koji su sposobni sjesti i razgovarati o tome kako nogomet napraviti boljim. U ovom trenutku gledamo kako nogomet izgleda kad postoji manjak dijaloga i razumijevanja. Čak i navijači to vide.""
",sport
http://index.hr/sport/clanak/cibonin-kapetan-i-srbin-iz-mege-kandidati-za-najboljeg-europljanina-na-nba-draftu/2317239.aspx,cibonin-kapetan-i-srbin-iz-mege-kandidati-za-najboljeg-europljanina-na-nba-draftu,"HRVATSKA ove sezone imao samo dva aktivna igrača u NBA ligi, Bojana Bogdanovića i Ivicu Zupca, dok će Dario Šarić vjerojatno cijelu sezonu propustiti zbog operacije koljena, a Luka Šamanić je pod dvosmjernim ugovorom s New York Knicksima u Razvojnoj ligi.
Sljedeće sezone trebali bi dobiti pojačanje u kapetanu Cibone Roku Prkačinu. On se na draft prijavio i prošle sezone, ali bez garancija za izbor u prvoj rundi u pravoj situaciji, povukao je svoje ime prije roka.
Sljedeće godine ne gine mu prva runda, smatraju prognozeri.
Sedam od osam vidi ga u prvom krugu
Brojni američki košarkaški mediji svake godine periodički objavljuju ""mock draftove"", u kojima prognoziraju i ponekad obrazlažu kada će tko biti izabran. A Prkačina gotovo svi stavljaju u prvi krug, a neki čak i u elitnu ""lutriju"", odnosno među prvih 14, kada biraju momčadi koje nisu ušle u doigravanje.
Od osam medija koji redovito objavljuju i tijekom sezone ažuriraju ove prognoze, u prvoj inačici sedam ih je Prkačina uvrstilo u prvi krug, a ne vjeruje mu samo NBAdraftnet, koji ga vidi tek na 45. mjestu.
CBS Sports i NBAdraftroom gurnuli su ga u lutriju
Najviše ga cijene CBS Sports i NBAdraftroom, koji mu prognoziraju 14. mjesto, čime bi Prkačin postao četvrti najviše izabrani Hrvat nakon Dragana Bendera (4.), Marija Hezonje (5.) i Darija Šarića (12.). 
Screenshot: CBSSports
MyNBAdraft Prkačina vidi kao 15. izbor, ESPN kao 17., a među 30 su ga smjestili i The Athletic (22.), Sporting News (24.) i Bleacher Report (27.).
ABA liga će imati dva jaka aduta na draftu
Uz Zagrepčanina, koji će tek krajem mjeseca napuniti 19 godina, iz ABA lige će na draft i još nekoliko mjeseci mlađi Megin krilni igrač Nikola Jović, kojeg prognozeri također cijene kao pick prve runde. Njega je NBAdraftroom stavio čak na šesto mjesto, a od ovih osam najlošije je plasiran u ESPN-ovoj prognozi, na 27. poziciji.
Od igrača izvan Amerike još visoko kotiraju Kongoanac Yannick Nzosa iz španjolske Unicaje i Francuz Ousmane Dieng iz novozelandskih NZ Breakersa.
Ipak, ove prognoze ne treba doživljavati ozbiljno jer je do drafta još sedam i pol mjeseci, sveučilišna sezona tek počinje, a o rasporedu kojim će klubovi birati može se samo nagađati. Ali te prognoze mogu biti indikator kakvu reputaciju u kojem trenutku mladi igrači imaju u Americi. Kako sezona bude odmicala, one će postajati nešto relevantnije.
Lani se povukao nakon što je ""ispao"" iz prve runde
Prošle sezone Prkačina je većina vidjela kao izbor krajem prve ili početkom druge runde drafta, dakle oko 30. mjesta, a pred sam rok za povlačenje prijave većina se fokusirala na 36. poziciju, na kojoj je birao Oklahoma City.
Prkačin ove sezone u ABA ligi postiže 11.6 poena i 5.7 skokova, a u domaćem prvenstvu 10 poena i 6.6 skokova, što su redom slabije brojke nego prošle sezone.",sport
http://index.hr/sport/clanak/dejan-stankovic-u-italiji-odlucio-gdje-nastavlja-karijeru/2317148.aspx,dejan-stankovic-u-italiji-odlucio-gdje-nastavlja-karijeru,"PROSLAVLJENI srpski nogometaš, koji je prije dvije godine počeo samostalnu trenersku karijeru, briljira na klupi Zvezde. To je Dejanu Stankoviću donijelo ponudu kultnog talijanskog kluba.
Sampdoria, 80-ih i 90-ih jedan od najjačih klubova ere kada je Serie A bila ""nogometna NBA"", sada se bori za opstanak pa je poželjela angažirati mladog (43) trenera koji je iznimno cijenjen u Italiji nakon što je bio jedan od glavnih igrača trofejnih momčadi Lazija i Intera. 

Grafika: Sofascore za IndexSport
Stanković je u ponedjeljak došao u Italiju na odmor tijekom stanke zbog utakmica reprezentacije, a Sampdoria je to iskoristila kako bi mu ponudila da preuzme njenu momčad. 
Svi srpski mediji navode da je Stanković odbio Sampdoriju i to nakon što je u Zvezdi nastupila opća mobilizacija kako bi zadržala obožavanog i jako uspješnog trenera. 
Stanković je za manje od dvije godine kao trener Zvezde osvojio dva srpska naslova i to tako da je prvi uzeo s 14 bodova ispred najvećeg rivala Partizana, a drugi bez poraza. Dodao je i jedan kup, osvojen pobjedom nad Partizanom. U Europa ligi je prošle sezone prošao skupinu te u nokaut-rundi ispao od Milana zbog gola u gostima, ali bez poraza.",sport
http://index.hr/sport/clanak/delije-razbile-lubanju-treneru-zvezde-evo-kako-su-se-obratili-svojoj-zrtvi/2316592.aspx,delije-razbile-lubanju-treneru-zvezde-evo-kako-su-se-obratili-svojoj-zrtvi,"GAĐAJUĆI mađarskog suca, navijači Zvezde pogodili su i teško ozlijedili kondicijskog trenera svog kluba. 
Bijes zbog neočekivanog domaćeg poraza od Midtjyllanda (0:1) u četvrtom kolu Europa lige navijači Crvene zvezde željeli su iskaliti na sucu utakmice Tamasu Bognaru. Mađar je naime na utakmici srpskog i danskog kluba domaćinima isključio dva igrača, zbog čega su ga Delije smatrale krivcem za poraz.
Kada je nakon utakmice išao s terena prema svlačionici, ulazeći kroz tunel koji je ispod sjeverne, navijačke tribine Marakane, huligani su njega, ali i sve koji su se zatekli oko njega zasuli hrpom raznih predmeta. Umjesto suca, koji im je bio meta, pogodili su, i to u glavu, Zvezdinog kondicijskog trenera Federica Pannoncinija. 
Snimka koju je objavio Telegraf, pokazuje trenutak u kojem je s tribine Delija prema sucu, ali i Zvezdinom pomoćnom treneru, krenula rafalna paljba.
► KLIKNI OVDJE I POGLEDAJ DRAMATIČNE SCENE S MARAKANE
Vidi se i da je uz Pannoncinija u trenutku kada je pogođen bio i Zvezdin kapetan, golman Milan Borjan. 

Na snimci se vidi kako se Borjan pozdravlja s Pannoncinijem baš u trenutku kada suci prilaze tunelu. Točno tada je i pogođen predmetom u glavu, a odmah zatim vidi se kako ga Borjan grli i sakriva od kanonade u tunelu, ispred kojeg nastaje gužva. 
Osim Borjana, tamo dotrčavaju Zvezdin liječnik te pomoćni treneri Petar Petrović i Miodrag Mladenović.
Sva četvorica su pridržavala šokiranog i teško ozlijeđenog talijanskog stručnjaka.  
Pannoncini je ubrzo nakon toga iznesen iz tunela u vozilo Hitne pomoći te prevezen u Klinički centar Srbije, gdje mu je dijagnosticirano napuknuće lubanje i morao je prenoćiti u bolnici. Nakon toga je otišao u Italiju na oporavak.

Tri dana kasnije Zvezda je igrala derbi srpskog prvenstva kod Vojvodine, a Delije su treneru kojeg su teško ozlijedili, iskazali podršku tako da su u Novom Sadu podigli transparente na kojima je napisano ime i prezime njihove žrtve. ",sport
http://index.hr/sport/clanak/engleski-mediji-prodan-je-i-west-ham-preuzima-ga-ceski-milijarder/2317304.aspx,engleski-mediji-prodan-je-i-west-ham-preuzima-ga-ceski-milijarder,"NAKON što je saudijski investicijski fond nedavno kupio Newcastle za 305 milijuna funti, promjena vlasništva započela je i u West Hamu.
Klub je danas potvrdio je 27 posto udjela u vlasništvu prodano češkom milijarderu Danielu Kretinskom, a u ugovor o prodaji udjela uvrštena je i opcija otkupa čitavoga kontrolnog paketa u bliskoj budućnosti. Kretinsky, najveći dioničar britanske pošte i drugi najveći dioničar lanaca Supermarketa Sainsybury's, sad je imenovan članom izvršnog odbora kluba u kojem sjede dugogodišnji šefovi kluba David Sullivan i David Gold.
West Hamovi navijači godinama zagovaraju njihov odlazak iz kluba optužujući ih za dugogodišnje promašene poslovne poteze i trošenje golemog novca na igrače od kojih nije bilo koristi. Sullivan i Gold su dosad zajedno imali 86 posto dionica kluba, a ta brojka drastično će se smanjiti kroz neko vrijeme. 
Kretinskog se već dugo povezuje s klubom u kojem Čeh nije od jučer. Na njegove sugestije dovedeno je nekoliko čeških igrača, a to su Vladimir Coufal, Tomas Souček i Alex Kral, a u budućnosti bi ih moglo biti još više. Osim West Hama i niza velikih tvrtki, Kretinsky je suvlasnik praške Sparte, a povezivalo ga se s investiranjem u druge europske klubove.
",sport
http://index.hr/vijesti/clanak/europska-komisija-odobrila-novo-osmo-cjepivo-protiv-korone/2317261.aspx,europska-komisija-odobrila-novo-osmo-cjepivo-protiv-korone,"EUROPSKA komisija je u srijedu odobrila ugovor s farmaceutskom tvrtkom Valneva o nabavi skoro 27 milijuna doza cjepiva protiv covida-19 tijekom 2022. godine.
Valneva je osma tvrtka s kojom je Komisija sklopila ugovor o nabavi cjepiva protiv covida-19. Ranije su potpisani ugovori s tvrtkama AstraZeneca, Sanofi-GSK, Janssen Pharmaceutica NV, BioNTech-Pfizer, CureVac, Moderna i Novavax.
Ugovor s Valnevom omogućuje državama članicama da u 2022. godini otkupe skoro 27 milijuna doza cjepiva. Prema ugovoru cjepivo se može prilagoditi novim varijantama sojeva, a države članice mogu 2023. naručiti i do 33 milijuna dodatnih doza cjepiva.
""Ugovorom se omogućuje prilagodba cjepiva novim varijantama. Naš široki portfelj cjepiva pomoći će nam u borbi protiv bolesti covid-19 i njezinih varijanti u Europi i izvan nje. Pandemija još nije svladana. Svatko tko može neka se cijepi"", izjavila je predsjednica Komisije Ursula von der Leyen.
Kakvo je to cjepivo?
""Nakon što ga Europska agencija za lijekove proglasi sigurnim i učinkovitim, cjepivo poduzeća Valneva bit će još jedna opcija u našem opsežnog portfelju cjepiva"", rekla je povjerenica za zdravstvo Stella Kyriakides.
Valneva je europsko biotehnološko poduzeće koje razvija cjepivo s inaktiviranim virusom koje se dobiva kemijskom inaktivacijom živog virusa. Riječ je o tradicionalnoj tehnologiji izrade cjepiva, koja se upotrebljava već 60-70 godina, temelji se na primjeni ustaljenih metoda i vrlo je sigurna. Ona se primjenjuje u izradi većine cjepiva protiv gripe i mnogih cjepiva za djecu. To je trenutačno jedino cjepivo s inaktiviranim virusom protiv bolesti covid-19 koje je u fazi kliničkih ispitivanja u Europi.
Komisija je, uz potporu država članica EU, to cjepivo odlučila poduprijeti na temelju kvalitetne znanstvene procjene, primijenjene tehnologije, iskustva tog poduzeća u razvoju cjepiva i njegova proizvodnog kapaciteta koji omogućuje opskrbu svih država članica EU.",vijesti
http://index.hr/vijesti/clanak/foto-splicanin-napravio-tri-velike-pljacke-policija-kod-njega-pronasla-gomilu-droge/2317184.aspx,foto-splicanin-napravio-tri-velike-pljacke-policija-kod-njega-pronasla-gomilu-droge,"SPLITSKA policija uhitila je muškarca zbog više teških krađi. Nad njim je provedeno kriminalističko istraživanje.
""Policijski službenici Prve policijske postaje Split dovršili su kriminalističko istraživanje nad 40-godišnjakom zbog sumnje u počinjenje četiri kaznena djela Teška krađa  te zbog sumnje u počinjenje kaznenog djela Neovlaštena proizvodnja i promet drogama"", piše policija.
Naime, tijekom kriminalističkog istraživanja potvrđena je sumnja kako je 40-godišnjak u travnju ove godine izvršio provalu u prodajni pult koji se nalazi u sklopu trgovačkog centra u Splitu, odakle je otuđio veći broj mobitela pri čemu je pričinio materijalnu štetu od oko 200 tisuća kuna.
Također je potvrđena sumnja da je u svibnju ove godine izvršio provalu u prostorije trgovačkog društva u Splitu, odakle je otuđio novac i građevinski alat pri čemu je pričinio materijalnu štetu od oko 100 tisuća kuna.
Nadalje je utvrđena sumnja kako je tijekom rujna i listopad ove godine izvršio dvije provale na području Splita, odakle je otuđio alat te prijenosno računalo pri čemu je pričinio materijalnu štetu od oko 50 tisuća kuna.


Pretraženo mu vozilo i stan
Tijekom kriminalističkog istraživana, temeljem naloga suda izvršena je pretraga vozila i stana na području Splita kojeg koristi 40-godišnjak na području Splita, te je tom prilikom pronađena većina otuđenih mobitela i alata, kao i 621 gram droge heroina, 4800 grama smjese za povećanje mase heroina kao i jedan pištolj s pripadajućim streljivom.
Zbog sumnje u počinjenje gore navedenih kaznenih djela 40-godišnjak uz kaznenu prijavu dana 9. studenog 2021. godine predan pritvorskom nadzorniku, dok će protiv istoga biti podnesen i optužni prijedlog zbog sumnje u počinjenje prekršaja iz domene Zakona o nabavi i posjedovanju oružja građana.
",vijesti
http://index.hr/sport/clanak/gazzetta-kako-je-ronaldo-u-istom-ljetu-unistio-dva-kluba/2317338.aspx,gazzetta-kako-je-ronaldo-u-istom-ljetu-unistio-dva-kluba,"LA GAZETTA DELLO SPORT objavila je danas tekst pod naslovom ""Kako je Ronaldo u istom ljetu uništio dva kluba?"" te tim potezom izazvala burne reakcije navijača i čitatelja.
Koliko je Juventus izgubio odlaskom Ronalda, odavno je opjevano, a mnogi će reći da su trenutna sezona i stanje na prvenstvenoj ljestvici samo dokaz ranije postavljene teze. S Unitedom je priča drugačija, a o tome smo ranije pisali i na Indexu.
Portugalca nema u obrani
Ronaldo vrlo malo trči te se u defenzivi maksimalno odmara kako bi s 36 godina imao snage za igru u napadu, no s igračem manje u obrani stvara se domino-efekt na ostatak momčadi. Protivničke ekipe znaju da United s Ronaldom nema efikasan presing, stoga bez problema grade napade iz posljednje linije i uzimaju Manchesteru velik dio posjeda lopte.
Kada United odluči izaći u presing, krilima se moraju pridružiti vezni igrači i time izgubi brojčanu prednost na sredini terena, koja je kvalitetom najlimitiraniji dio Solskjaerove ekipe. Time se cijela struktura obrane uruši i ostavi obrambenu liniju u nepovoljnim situacijama. Ovo je samo jedan od brojnih primjera problema koji se stvaraju u igri Uniteda upravo zbog toga što Solskjaer još uvijek nije pronašao način da Ronalda koristi kao dodatak momčadi, a ne obrnuto. 
Gazzetta probudila navijače
Brojni navijači Juventusa oglasili su se u komentarima na portalu talijanskog medija kako bi istaknuli da cijene sve što je Ronaldo napravio u njihovom klubu te nipošto ne smatraju da ih je uništio, a izgledno je da će na sličan način reagirati i navijači Uniteda kada ovaj tekst dospije u engleske medije. Oni koji se slažu s napisanim su, barem u toj virtualnoj areni, u manjini.
""Trenutno imamo dvije momčadi koje pucaju po šavovima. Obje su u problemu, a uzrok tog problema je isto ime - Cristiano Ronaldo. Juventus je u problemu jer je ostao bez njega, a United je u problemu zato što je s njim ostao bez momčadi"", piše Gazzetta između ostalog u svom tekstu pa dodaje:
""Jedni sada muku muče s time da popune prazninu koja je ostala, a drugi pokušavaju shvatiti kako da koriste Ronalda a da im on ne uništava ostatak momčadi. Negdje u sredini nalazi se Ronaldo koji stalno nalazi način da igra kao da ima znatno manje godina nego što stvarno ima.""
",sport
http://index.hr/sport/clanak/horvat-znali-smo-da-ce-nam-slovenci-razgolititi-sve-mane/2316361.aspx,horvat-znali-smo-da-ce-nam-slovenci-razgolititi-sve-mane,"HRVATSKI rukometaši pobijedili su Sloveniju u prijateljskoj utakmici odigranoj u Novigradu.
Strijelce hrvatske reprezentacije predvodio je Ivan Martinović sa sedam pogodaka, jedan manje dodao je Halil Jaganjac, a pet puta je pogodio kapetan Domagoj Duvnjak. Kod gostiju je najefikasniji bio Jure Dolenec sa šest pogodaka, a po pet su postigli Domen Makuc i Blaž Blagotinšek.
Ogled je odigran na kraju jednotjednih priprema kojima je za hrvatske rukometaše započeo projekt EURO 2022. On će se igrati  od 13. do 30. siječnja sljedeće godine, a domaćini su Mađarska i Slovačka.
Horvat: Imamo puno za analizirati
""Jedan od zadataka bio je pokazati htijenje i borbenost. Željeli smo se pokazati u novom ruhu, što smo u napadačkom dijelu uspjeli, ali ne i u obrambenom. Ne mogu to zamjeriti igračima, borili su se"", prokomentirao je izbornik Hrvoje Horvat pa dodao:
""Rezultat govori da trener koji razumije kako se dolazi do pravog rezultata ne može biti sretan s pobjedom 34:31, ali mislim da smo poslali dobru poruku i da su gledatelji mogli uživati u našoj igri. Znali smo da će nam Slovenci razgolititi sve mane. Imamo puno toga za analizirati do sljedećeg okupljanja, kad ta obrana bude granitna, prava, gusta kakvu smo danas željeli, bit ćemo tvrd orah svima.""
Duvnjak: Najbitnije je da smo zdravi
Utakmicu je kratko analizirao i kapetan Domagoj Duvnjak.
""Lijepa utakmica s puno trke. U prvom poluvremenu smo primili 16 golova, a to je za našu obranu previše. Drugo poluvrijeme je bilo puno bolje. To su prijateljske utakmice, najbitnije je da smo odigrali dobro, da smo zdravi i da je ovo bila jedna dobra provjera za ono što nas čeka.""",sport
http://index.hr/vijesti/clanak/hrt-komentirao-smijanje-voditelja-na-smrti-od-covida-i-gripe-javio-se-i-voditelj/2317303.aspx,hrt-komentirao-smijanje-voditelja-na-smrti-od-covida-i-gripe-javio-se-i-voditelj,"HRT je reagirao na ponašanje svojih voditelja koji su u emisiji Dobro jutro, Hrvatska umirali od smijeha na izjavu Zvonimira Šostara, koji je rekao da kombinacija covida i gripe sigurno vodi do Mirogoja.
Nakon te izjave savjetnika ravnateljice Nastavnog zavoda za javno zdravstvo ""Dr. Andrija Štampar"" kadar je pokazao studio emisije i voditelje koji se nisu uspijevali suzdržati od smijeha.
""Malo crnog humora, kad smo kod tog Mirogoja, i Nastavni zavod je na tom putu, hahahaha. Ali dobro, ovo je bila šala"", govorio je HRT-ov voditelj Ognjen Golubić kroz smijeh dok je njegova kolegica Maja Ciglenečki umirala od smijeha. 
>> Šostar: Covid i gripa vode do Mirogoja. HRT-ovi voditelji: Hahahahahaha
HRT: Neumjesno i neprimjereno, ispričavamo se
HRT je reakciju svojih voditelja okarakterizirao neumjesnom i neprimjerenom. 
""Hrvatska televizija se ispričava gledateljima zbog neumjesnog komentara i neprimjerene reakcije voditelja Ognjena Golubića i Maje Ciglenečki u studiju jutrošnje emisije 'Dobro jutro, Hrvatska' nakon uključenja uživo Zvonimira Šostara i njegove rečenice da 'Covid u kombinaciji s gripom vodi do Mirogoja'. Reakcija voditelja nije bila profesionalna s obzirom na trenutak i ozbiljnost situacije u kojoj se Hrvatska nalazi u borbi s covid-pandemijom"", poručili su Indexu s HRT-a.
Javio se i voditelj
""I Maja i ja svjesni smo ozbiljnosti situacije po pitanju korone. Vjerujte, zadnje smo osobe koje bi se smijale bolesnim ljudima, kao i naporima koje svakodnevno ulažu naši liječnici. Evo, neki dan sam na novinarskom zadatku prošao kraj zagrebačke Zarazne bolnice i pomislio na sve to što se tamo zbiva. A nažalost, ne zbiva se ništa dobro"", rekao je za Jutarnji Golubić pa dodao da ni sam ne zna zašto mu se onda dogodio smijeh.
""Pretpostavljam da sam se nasmijao iskoristivši smijeh kao neku vrstu obrane od loših vijesti kojima smo svakoga dana bombardirani. No to nije opravdanje za to što sam se nasmijao. Jedino što sad mogu učiniti jest da se još jednom iskreno ispričam našim gledateljima"", rekao je. ",vijesti
http://index.hr/vijesti/clanak/hrvatska-je-u-samom-vrhu-svijeta-po-broju-novozarazenih-i-umrlih/2316594.aspx,hrvatska-je-u-samom-vrhu-svijeta-po-broju-novozarazenih-i-umrlih,"HRVATSKA je prema kartama stranice Our World in Data posljednjih tjedana u samom vrhu svijeta po broju novozaraženih i umrlih po glavi stanovnika.
Kada se gleda dnevni broj novozaraženih na milijun stanovnika (interaktivna karta dolje), u posljednjih tjedan dana Hrvatska je na trećem mjestu u svijetu (1084 dnevno na milijun), a ispred nje su na prvom mjestu Slovenija (1383) i na drugom Estonija (1199).

Svjetska zdravstvena organizacija (WHO) prošli je tjedan objavila da je Europa ponovno epicentar pandemije. No postoji velika razlika između istočne i zapadne Europe, osobito između zemalja s visokom procijepljenošću i onih s niskom.
Visokoprocijepljene zemlje (karta dolje) bilježe mnogo manje brojeve novozaraženih: Španjolska (44), Italija (85), Portugal (97), Francuska (107).

Hrvatska je najlošija čak i kada se uspoređuje s balkanskim zemljama: Bugarska (627), Srbija (832), BiH (203).
No, budući da broj novozaraženih u velikoj mjeri ovisi o kapacitetima testiranja, što pokazuju udjeli pozitivnih među testiranima, težinu situacije vjerodostojnije prikazuju brojevi umrlih na milijun stanovnika po danima za posljednjih tjedan dana.
Po tom kriteriju Hrvatska je također u vrhu (10). Predvode Rumunjska (22), Bugarska (22), Latvija (19), Ukrajina (15) i Litva (13). Hrvatska se po dnevnom broju umrlih na milijun stanovnika izjednačila s Crnom Gorom i BiH.
U visokoprocijepljenim zemljama taj broj je puno manji: Španjolska (0.42), Portugal (0.65). Ispod 1 je i u većini drugih procjepljenijih zapadnoeuropskih zemalja (karta dolje).

Ovdje treba imati na umu da broj hospitaliziranih i umrlih kasni po nekoliko tjedana za brojem novozaraženih jer covid-19 uglavnom počinje s relativno blagim simptomima.
Također, karte su interaktivne, pa se podaci i poredak mogu mijenjati iz dana u dan iako je riječ o prosjeku za posljednjih sedam dana.
   ",vijesti
http://index.hr/vijesti/clanak/inflacija-u-njemackoj-prosli-mjesec-na-najvisoj-razini-u-28-godina/2317308.aspx,inflacija-u-njemackoj-prosli-mjesec-na-najvisoj-razini-u-28-godina,"INFLACIJA u Njemačkoj dosegnula je najvišu razinu u 28 godina, potaknuta rastom cijena energije i niskom poredbenom osnovicom u 2020. godini kada je privremeno snižen PDV na neke proizvode, izvijestio je statistički ured.
Potrošačke cijene u Njemačkoj bile su u listopadu 4.5 posto veće nego u istom mjesecu prošle godine, potvrdio je u četvrtak Destatis.
To je najviša stopa inflacije od kolovoza 1993. godine, kada je iznosila 4.6 posto.
U rujnu ove godine cijene su na godišnjoj razini porasle 4.1 posto.
Porast cijena
Inflaciju već mjesecima potiče snažan rast cijena energije koje su u listopadu bile više za 18.6 posto nego u istom prošlogodišnjem mjesecu, pokazali su službeni podaci. Cijene lož-ulja dvostruko su više nego u listopadu 2020.
Kada se isključe energenti, cijene su u listopadu porasle 3.1 posto u odnosu na isti prošlogodišnji mjesec.
U Destatisu izdvajaju i nisku poredbenu osnovicu u drugoj polovini 2020. godine kada je vlada privremeno snizila stopu PDV-a kako bi poduprla potrošnju u pandemijskoj krizi i probleme u nabavi.",vijesti
http://index.hr/vijesti/clanak/istrazivanje-srdela-u-mediteranu-sve-manja/2316922.aspx,istrazivanje-srdela-u-mediteranu-sve-manja,"SRDELA u Sredozemnom moru smanjila se proteklih godina zbog promjena u okolišu, pokazalo je istraživanje Francuskog instituta za istraživanje mora (Ifremer).
U deset godina srdela se u prosjeku smanjila s 15 na 11 centimetara, a njezina prosječna težina pala je s 30 na 10 grama, objavio je francuski institut u ponedjeljak.
U dijelu Mediterana koji su istraživali znanstvenici iz Ifremera nisu pronašli srdelu stariju od dvije godine.
Manje su zbog manjih i manje hranjivih algi
Poznata plava riba danas je manja zbog prorijeđenih mikroalgi, glavnog izvora hrane, koje su također manje i manje hranjive nego prije, ističu francuski znanstvenici.
Testiranja na 450 srdela u akvarijima potvrdila su pretpostavku da promjena kod algi utječe na veličinu ribe.
Alge su se pak promijenile zbog promjena u okolišu, tumače u francuskom institutu, napominjući da se smanjio unos hranjivih tvari iz rijeke Rhone, a temperatura mora je porasla za pola stupnja zbog klimatskih promjena.",vijesti
http://index.hr/vijesti/clanak/kaos-na-granici-eu-migranti-provalili-u-poljsku-cula-se-pucnjava/2317180.aspx,kaos-na-granici-eu-migranti-provalili-u-poljsku-cula-se-pucnjava,"DVIJE velike skupine migranata navodno su uspjele probiti ogradu na granici Bjelorusije i Poljske.
Nekoliko desetaka ljudi uspjelo je srušiti ogradu u blizini sela Krynki i Bialowieza te prijeći granicu, javila je poljska agencija PAP pozivajući se na lokalnu radiopostaju Bialystok. 
Postaja navodi riječi glasnogovornice pograničnih snaga koja je rekla da su u oba slučaja ograde na granici nasilno srušene.
Neki migranti odvedeni su u Bjelorusiju, dok su drugi uspjeli pobjeći, rekla je.",vijesti
http://index.hr/vijesti/clanak/kaos-na-granici-europske-unije-migranti-probili-ogradu/2317143.aspx,kaos-na-granici-europske-unije-migranti-probili-ogradu,"DVIJE velike skupine migranata navodno su uspjele probiti ogradu na granici Bjelorusije i Poljske.
Nekoliko desetaka ljudi uspjelo je srušiti ogradu u blizini sela Krynki i Bialowieza te prijeći granicu, javila je poljska agencija PAP pozivajući se na lokalnu radiopostaju Bialystok. 
Postaja navodi riječi glasnogovornice pograničnih snaga koja je rekla da su u oba slučaja ograde na granici nasilno srušene.
Neki migranti odvedeni su u Bjelorusiju, dok su drugi uspjeli pobjeći, rekla je.
Video snimke pokazuju gomile ljudi s bjeloruske strane granice s Poljskom, na kojoj je podignuta bodljikava žica. Neki od njih pokušavaju se probiti na drugu stranu koristeći se alatom za rezanje žice, deblima drveća ili koristeći se zajedničkom silom, dok s druge strane poljski čuvari čini se koriste suzavac kako bi ih omeli u pokušajima.  
Mnogi migranti su mladi ljudi, no ima i žena i djece, uglavnom pristiglih sa Srednjeg istoka i iz Azije. Smješteni su u šatorima na području Bjelorusije, stisnuti između poljskih čuvara s jedne strane i bjeloruskih s druge. 
Temperature tijekom noći spuštaju se ispod nule i posljednjih tjedana na hladnoći je umrlo nekoliko ljudi. 
Poljska ne želi primiti migrante, vojska na granici
Poljska odbija primiti migrante na svoj teritorij pa je posljednjih tjedana poslala stotine pripadnika svojih snaga na granicu te je podigla bodljikavu žicu, u nastojanju da spriječi bilo kakav pokušaj migranata da se probiju. 
Bjeloruski čelnik Aleksandar Lukašenko zatražio je u utorak da migrantima bude omogućeno da uđu u Poljsku. U intervjuu je rekao kako većina njih želi produžiti dalje, u Njemačku.
Europska unija optužila je Minsk da pomaže migrantima doći do vanjskih granica Unije u Poljskoj, Litvi i Latviji u znak osvete za zapadne sankcije uvedene Bjelorusiji zbog političke represije nad vlastitom oporbom. 
Lukašenko, koga zovu ""posljednjim europskim diktatorom"", zanijekao je da namjerno dovodi ljude iz zemalja u krizi poput Sirije, Afganistana, Libije i Iraka i potom ih popušta prema granici s Europskom unijom.
Europska unija trenutno planira uvođenje novih sankcija protiv Bjelorusije, koje bi se posebice odnosile na državnog zračnog prijevoznika Belaviju zbog navodnog transporta migranata u Bjelorusiju.
Njemačka traži sankcije za Bjelorusiju
Njemačka je za uvođenje novih sankcija Europske unije Bjelorusiji, objavio je u srijedu njemački ministar vanjskih poslova Heiko Maas optuživši bjeloruskog predsjednika da Aleksandra Lukašenka da ""beskrupulozno"" koristi migrante šaljući ih na granicu s Poljskom. 
""Sankcionirat ćemo sve koji sudjeluju u ciljanom krijumčarenju migranata"", rekao je Maas u priopćenju, dodajući da će EU raditi na ""proširenju i jačanju (...) sankcija protiv Lukašenkovog režima"". 
""Lukašenko mora shvatiti da njegovi računi ne funkcioniraju"", rekao je. 
Tisuće migranata blokirano je na hladnoći na bjelorusko-poljskoj granici, a Varšava optužuje Rusiju i Bjelorusiju da koriste migrantsku krizu kako bi destabilizirali europsku sigurnost.
Europljani mjesecima optužuju Lukašenka da potpiruje krizu izdavanjem vize migrantima u znak osvete za europske sankcije poduzete protiv njegove zemlje zbog represije protiv oporbe na predsjedničkim izborima u toj zemlji 2020. godine.
Opisujući situaciju na bjeloruskoj granici kao ""strašnu"", Maas je optužio Lukašenka za pokretanje ""opasne spirale iz koje nema izlaza"". 
Također je izrazio uvjerenost da je EU spremna djelovati protiv drugih zemalja i zračnih prijevoznika uključenih u prijevoz migranata.
""Nitko ne smije nekažnjeno sudjelovati u Lukašenkovim nehumanim aktivnostima"", izjavio je Maas upozorivši da smo ""spremni, kao EU, povući i posljedice"".
Poljski premijer krivi Putina za migrantsku krizu
Poljski premijer optužio je ruskog predsjednika Vladimira Putina da stoji iza migrantske krize, prenio je BBC.
Mateusz Morawiecki kazao je da bjeloruski autoritarni čelnik Aleksandar Lukašenko, bliski saveznik Vladimira Putina, upravlja krizom, no da je ""pokretač u Moskvi"".  
Najmanje 2.000 ljudi zaustavljeno je u graničnom području u uvjetima hladnoće.
Govoreći u utorak na hitnoj sjednici parlamenta nakon što je posjetio snage na granici poljski premijer je rekao: ""Ovaj napad koji je poduzeo Lukašenko osmišljen je u Moskvi, a glavni um je predsjednik Putin"".
On je optužio ruskog i bjeloruskog čelnika da nastoje destabilizirati Europsku uniju dopuštajući ilegalnim migrantima da, putujući preko Bjelorusije, pokušaju ući na područje EU-a.  
Situaciju je opisao kao ""novi tip rata u kojem se ljudi koriste kao ljudski štit"" te je ustvrdio da se Poljska suočava sa scenarijem kojim se želi u Europskoj uniji izazvati kaos.
Istaknuo je da je ovo prvi put u 30 godina da je poljska pogranična sigurnost tako brutalno ugrožena.
Poljska je na granici rasporedila dodatne snage i upozorila na moguću ""oružanu"" eskalaciju, strahujući da bi Bjelorusija mogla pokušati izazvati incident.
Poljska, Litva i Latvija, koje su članice Europske unije, suočene su posljednjih mjeseci s pokušajima velikom broja ljudi, ilegalnih migranata, da iz Bjelorusije uđu na područje EU. Litva je u utorak proglasila izvanredno stanje na svojoj granici s Bljelorusijom, koje će stupiti na snagu u ponoć. Većinu pokušaja ulaska ipak bilježi Poljska, posebno oko najvećeg graničnog prijelaza u Kuznici. ",vijesti
http://index.hr/sport/clanak/koeman-zeli-svojih-12-milijuna-eura-od-barce-to-je-sitnica-naspram-ovih-otpremnina/2317337.aspx,koeman-zeli-svojih-12-milijuna-eura-od-barce-to-je-sitnica-naspram-ovih-otpremnina,"ŠPANJOLSKI mediji pisali su prije nekoliko dana da Ronald Koeman i Barcelona još uvijek nisu dogovorili visinu otpremnine koju će nizozemski trener dobiti nakon što mu je klub uručio otkaz.
Katalonci nude Koemanu sedam i pol milijuna eura na dvije rate, a Nizozemac traži onoliko koliko mu je bilo predviđeno ugovorom - 12 milijuna i dodatni novac za ostvarene bonuse.
Ogroman iznos ipak je daleko od samog vrha liste na kojoj su treneri koji su otkazima zaradili najviše. Koeman ulazi u Top 10, i to jedva, na posljednje mjesto.
Chelsea najčešće u Top 10
Na devetom je Roberto Di Matteo koji je prije devet godina najuren s mjesta Chelseajevog menadžera. Klub sa Stamford Bridgea je to platio 13 milijuna eura. Godina 2012. nije bila dobra po pitanju izbora menadžera u Chelseaju jer je u njoj najuren i Di Matteov prethodnik Andre Villas-Boas, što je Chelsea platio 14 milijuna eura.
Milijun eura više od njega dobio je Mauricio Pochettino od Tottenhama prije dvije godine, a na šestom je mjestu Fabio Capello kojem je Ruski nogometni savez morao isplatiti 15.7 milijuna eura za otkaz 2015.
Bogati Chelsea ponovno je na listi na petom mjestu, ovaj put sa 16 milijuna eura plaćenih Luisu Felipeu Scolariju 2009., ali i na trećem zbog 21 milijuna eura Joseu Mourinhu 2007. Između njih dvojice nalazi se Laurent Blanc koji je od PSG-a dobio 20 milijuna eura na ime otkaza prije pet godina.
Conteu bogatstvo uz otkaz
Jose Mourinho nije samo na trećem već i na drugom mjestu ove liste. Manchester United ga je 2018. otpustio uz 23 milijuna eura. Trener koji je najviše zaradio otkazom je Antonio Conte. Chelsea je odluku o njegovom otpuštanju popratio s 31 milijunom eura 2018. godine.",sport
http://index.hr/vijesti/clanak/kolika-je-sansa-da-se-zarazite-i-umrete-ako-ste-cijepljeni-a-koja-ako-niste/2316777.aspx,kolika-je-sansa-da-se-zarazite-i-umrete-ako-ste-cijepljeni-a-koja-ako-niste,"ZAMJENICA ravnatelja HZJZ-a Ivana Pavić Šimetin jučer ujutro je u razgovoru za HRT rekla da se osobe koje su cijepljene mogu zaraziti, ali se procjenjuje da su za to barem 10 puta manje šanse nego kod osoba koje nisu cijepljene
>> Pavić Šimetin: Deset puta je manja vjerojatnost da se cijepljeni zarazi
Mnogima značenje tog podatka vjerojatno neće reći sve što o osobnoj i skupnoj zaštiti cjepiva treba znati pa je dobro stvari staviti u kontekst.
Necijepljeni će se prije ili kasnije zaraziti
Prije svega, važno je napomenuti da brojni stručnjaci upozoravaju da će se virusom SARS-CoV-2 prije ili kasnije najvjerojatnije zaraziti svi necijepljeni jer on neće nestati, već će poput drugih respiratornih bolesti – sezonskih prehlada i gripa – postati endemska bolest i cirkulirati svijetom.
To znači da u stvarnosti svatko ima na raspolaganju samo dvije opcije – da se cijepi i prihvati rizik vrlo rijetkih ozbiljnijih nuspojava i eventualno proboja infekcije uz mnogo blažu bolest, ili da se ne cijepi i prihvati rizik mnogo ozbiljnijih posljedica.
Ukratko, ako se niste cijepili, nije pitanje hoćete li se zaraziti nego kada.
Ako ste pak cijepljeni, situacija je malo kompleksnija. 
>> Covid će vjerojatno postati endemska bolest. U Portugalu se to već događa?
Vjerojatnost zaraze i smrti cijepljenih ovisi o nizu faktora
Kolika je vjerojatnost da će se zaraziti cijepljene osobe? To ovisi o više faktora. Naime, niti jedno cjepivo ne štiti od delta soja 100%, međutim cjepiva ipak imaju dobru učinkovitost koja se ponešto razlikuje među cjepivima.
Osim toga, zaštita od zaraze koju pružaju cjepiva s vremenom pada. Nadalje, hoće li se cijepljeni zaraziti ili ne, ovisit će i o tome koliko su jako i koliko često izloženi virusu. Primjerice, nije svejedno je li netko u kontaktu sa zaraženom osobom na tržnici, na otvorenom ili u zajedničkom kućanstvu. Konačno, vjerojatnost infekcije će ovisiti i o tome kakav je imunosni odgovor neke osobe na cjepivo.
Vjerojatnost da će netko cijepljen ili necijepljen teško oboljeti i umrijeti također ovisi o brojnim faktorima. Prije svega ovisi o dobi i zdravstvenom stanju osobe. Također ovisi o imunosnom odgovoru na cjepivo te o vremenu koje je prošlo od cijepljenja.
No, unatoč određenim nepoznanicama, odnosno varijablama, istraživanja koja se provode u stvarnom svijetu dobro ilustriraju što se može očekivati od cjepiva. Ona su pokazala da cjepiva u značajnoj mjeri smanjuju vjerojatnost zaraze te da još bolje štite od teškog obolijevanja i smrti.
Za nas u Hrvatskoj posebno je interesantno vidjeti što istraživanja kažu o cjepivima odobrenim u Europi koja se kod nas mogu dobiti – AstraZeneca, Pfizer, Moderna i Johnson&Johnson.
Također je dobro znati koliko se cijepljenjem smanjuje prijenos virusa.
AstraZeneca
Cjepivo AstraZeneca koje djeluje na principu adenovirusa kao vektora koji prenosi informaciju o genskom kodu proteina spike virusa SARS-CoV-2 daje se u dvije doze.
Analiza više od 100.000 slučajeva covida-19 u Škotskoj, objavljena u časopisu New England Journal of Medicine (NEJM) pokazala je da cjepivo AstraZeneca pruža zaštitu od smrti oko 90%.
Prema objavljenim studijama ono se pokazalo 69% učinkovitim protiv visokog virusnog opterećenja deltom 14 dana nakon druge doze, no kroz 90 dana zaštita je pala na 61%.
Pfizer-BioNTech
Pfizerovo mRNA cjepivo, koje se daje u dvije doze, odobreno je za sve starije od pet godina. Zabilježene su tek vrlo rijetke ozbiljnije nuspojave upale srca poput miokarditisa i perikarditisa kod mladih – oko 12.6 slučajeva na milijun. No u većini slučajeva one prolaze same od sebe bez potrebe za liječenjem.
Klinička ispitivanja pokazala su da Pfizer štiti oko 95% od infekcija te između 95.3% i 100% od težih obolijevanja i smrti.  
Jedno istraživanje s više prikupljenih podataka utvrdilo je da je zaštita od infekcija nešto manja nakon 6 mjeseci - oko 84%, iako je učinkovitost protiv teške bolesti i dalje bila visoka – oko 97%.
Pfizer dobro štiti i protiv mutiranih sojeva.
U dvije studije temeljene na cijepljenju iz stvarnog svijeta utvrđeno je da je Pfizerovo cjepivo više od 95% učinkovito protiv teške bolesti ili smrti od alfa varijante (tzv. britanski soj) i Beta varijante (tzv. afrički soj).
Učinkovitost protiv delte nešto je manja. Prema jednom izraelskom istraživanju, Pfizer štiti oko 39% protiv infekcije, ali oko 90% protiv teške bolesti.
Važno je istaknuti da istraživanja pokazuju da treća doza Pfizera podiže zaštitu na oko 95%. Za sada još nije poznato koliko brzo efekt treće doze slabi jer se primjenjuje tek nekoliko mjeseci.
Moderna
Modernino mRNA cjepivo, koje se daje u dvije doze, za sada je odobreno za starije od 18 godina. Kompanija tvrdi da je dobro i za sve starije od 12.
Američka administracija za hranu i lijekove (FDA), slično kao i za Pfizer, izdala je upozorenje da postoji moguća povezanost između podjednako rijetkih upala srca i Moderninog cjepiva.
Klinička ispitivanja pokazala su da je Moderna u sprječavanju infekcija podjednako učinkovita kao Pfizer – oko 95%. New England Journal of Medicine utvrdio je da je cjepivo Moderna 96.3% učinkovito u prevenciji simptomatskih bolesti kod zdravstvenih radnika u usporedbi s 88.8% za Pfizer. CDC je pak utvrdio da je učinkovitost Moderne protiv hospitalizacije ostala stabilna tijekom razdoblja od četiri mjeseca, dok je Pfizer pao s 91% na 77%. No ovo istraživanje je još uvijek ograničeno i potrebno je više podataka za potpuno razumijevanje razlika između dvaju cjepiva.
Neka istraživanja sugeriraju da Modernino cjepivo može pružiti zaštitu od alfa i beta varijanti. Moderna je u lipnju izvijestila da su studije pokazale da je njezino cjepivo učinkovito protiv varijanti Beta, Delta, Eta i Kappa, iako se pokazalo da je oko dva puta slabije protiv Delte nego protiv izvornog virusa.
Johnson & Johnson
Adenovirusno cjepivo kompanije Johnson & Johnson, koje se daje u jednoj dozi, odobreno je za upotrebu kod starijih od 18 godina, a kao booster može se davati najmanje dva mjeseca nakon prvog cijepljenja. Iako za sada nije dostupno za cijepljenje djece, J&J tvrdi da stvara jak imunitet kod djece starije od 12 godina.
Ono ima primjetno manje nuspojave od Pfizera i Moderne, međutim FDA je upozorio na moguću povezanost s rijetkim neurološkim poremećajem koji je poznat kao Guillain-Barréov sindrom. Većina slučajeva dogodila se unutar 42 dana od cijepljenja. U travnju je FDA stopirao cijepljenje zbog moguće povezanosti s rijetkim slučajevima zgrušavanja krvi.
FDA je u veljači objavio da cjepivo ima učinkovitost od oko 72% protiv infekcije te 86% protiv umjerene i teške bolesti u SAD-u. Početkom listopada J&J je u priopćenju izvijestio da su podaci kliničkih ispitivanja pokazali da je dopunska injekcija dana oko dva mjeseca nakon prve injekcije povećala zaštitu na 94% od umjerene do teške bolesti u SAD-u.
Puno je vjerojatnije da će vas zaraziti necijepljena nego cijepljena osoba
U raspravama o učinkovitosti cjepiva u sprječavanju širenja bolesti te o covid-potvrdama često se može čuti argument kako procijepljenost nije garancija da se virus ne može širiti, osobito delta. To je točno, jer niti jedno cjepivo ne štiti dovoljno od delte da bi procijepljeni i njihovi kontakti mogli biti sigurni. Zbog toga mnoge zdravstvene agencije preporučuju nošenje maski i nakon cijepljenja te izbjegavanje svih rizičnih situacija.
Ipak, vjerojatnost da će cijepljeni zaraziti sebe i druge značajno je manja nego da će to učiniti necijepljeni.
Jedno novije istraživanje pokazalo je da je vjerojatnost da će cijepljene osobe kada se zaraze deltom zaraziti druge oko 63% manja nego da će to učiniti necijepljene. Naime, pokazalo se da su one kraće vrijeme zarazne te da su količine virusa koje šire manje.
Osim toga, važno je podsjetiti da će se među cijepljenim ljudima naći mnogo manji postotak ljudi koji će se uopće zaraziti u kontaktu sa zaraženom osobom.
Zaštita cjepiva vidi se i u epidemiološkoj situaciji
Nema, dakle, dvojbe da cijepljenje solidno štiti od zaraze, još bolje od teških oboljenja i smrti, a također i od širenja virusa.
Na to ukazuju podaci prema kojima se virus posljednjih tjedana ponovno intenzivno širi u europskim zemljama s niskom procijepljenošću.
Kako smo već pisali na Indexu, Hrvatska se našla u samom svjetskom vrhu po broju novozaraženih.
>> Hrvatska je treća u svijetu po broju novozaraženih
Kada se gleda dnevni broj novozaraženih na milijun stanovnika (interaktivna karta dolje), u posljednjih tjedan dana Hrvatska je na trećem mjestu u svijetu (1084 dnevno na milijun), a ispred nje su na prvom mjestu Slovenija (1383) i na drugom Estonija (1199).
S druge strane visokoprocijepljene zemlje (karta dolje) bilježe mnogo manje brojeve novozaraženih: Španjolska (44), Italija (85), Portugal (97), Francuska (107).
 

Brojke umrlih jasno pokazuju zaštitu koju pruža cjepivo
Zaštita koju pružaju cjepiva osobito se jasno vidi u brojevima umrlih. Naime, po tom kriteriju Hrvatska je također u vrhu (10 na milijun). Predvode Rumunjska (22), Bugarska (22), Latvija (19), Ukrajina (15) i Litva (13). Hrvatska se po dnevnom broju umrlih na milijun stanovnika izjednačila s Crnom Gorom i BiH.
U visokoprocijepljenim zemljama taj broj je puno manji: Španjolska (0.42), Portugal (0.65). Ispod 1 je i u većini drugih procjepljenijih zapadnoeuropskih zemalja (karta dolje).
",vijesti
http://index.hr/sport/clanak/kosarkas-odbio-bih-jer-zeli-igrati-za-hrvatsku-doznajemo-kad-bi-mogao-debitirati/2317297.aspx,kosarkas-odbio-bih-jer-zeli-igrati-za-hrvatsku-doznajemo-kad-bi-mogao-debitirati,"DO NEDJELJE je taj 20-godišnjak bio potpuno anoniman u široj hrvatskoj javnosti, a onda je dvaput u dva dana izazvao interes. Onaj manji tako što je odigrao utakmicu karijere, a zatim i puno veći odlukom da se stavi na raspolaganje hrvatskoj košarkaškoj reprezentaciji. 
Karlo Matković rođen je u Livnu i igrao je za mlađe selekcije BiH. Dio razvoja proveo je u zagrebačkoj Cedeviti, a sada već drugu sezonu igra u Srbiji, u rasadniku talenata Megi.
Foto: Mega Basket/Dragana Stjepanović/ABA liga
Matkovića se već godinama smatra jednim od najvećih talenata u regiji, ali nije se javno izjašnjavao za koga želi igrati kao senior. Sve dok u utorak izbornik BiH Vedran Bosnić to nije objavio umjesto njega.
""Karlo Matković želi igrati za hrvatsku reprezentaciju i on neće biti na okupljanju"", poručio je objavljujući popis igrača za početak kvalifikacija za Svjetsko prvenstvo 2023.
U nedjelju odigrao utakmicu karijere
Taj bi 208 cm visoki centar očito debitirao za reprezentaciju BiH na utakmicama protiv Češke i Bugarske krajem mjeseca da je prihvatio poziv, a zaslužio ga je sve boljim igrama za Megu. 
U nedjelju je u pobjedi 87:81 protiv jake Budućnosti odigrao najbolju utakmicu seniorske karijere postigavši 26 poena i ostvarivši 12 skokova, pet asistencija, dvije ukradene lopte i jednu blokadu te uz vrlo efikasan šut 11/15. U sedam utakmica u ABA ligi ove sezone ima prosjeke od 13.1 poena i 6.7 skokova.
Foto: FIBA
Matkovićeva odluka svakako je dobra vijest za hrvatsku košarku, iako se radi o igraču na visokim pozicijama, za koje u idealnim okolnostima konkuriraju NBA igrači Zubac i Šarić, povratnici u Europu Žižić i Bender, talentirani Prkačin, veterani Bilan, Planinić i Šakić... No u budućnosti bi mogao izrasti u pravu zvijezdu i vrlo važnog igrača hrvatske reprezentacije, a koristan bi bio već u predstojećim kvalifikacijama za Svjetsko prvenstvo.
Neće još debitirati za Hrvatsku
No Matković sasvim sigurno neće zaigrati za Hrvatsku u prvom kvalifikacijskom prozoru, u kojem 25. studenog dočekuje Sloveniju u Zagrebu, a tri dana kasnije gostuje u Finskoj. U sljedećem prozoru, krajem veljače, Hrvatsku očekuju dvije utakmice sa Švedskom, a u lipnju, na kraju kvalifikacija, gostovanje u Sloveniji i domaći susret s Fincima.
Izbornik Veljko Mršić svoj će popis objaviti početkom sljedećeg tjedna, a na njemu Matkovića neće biti jer on još nema pravo nastupa za Hrvatsku. Naime, Matković je 2018. igrao za juniorsku reprezentaciju BiH na Europskom U-18 prvenstvu, a prema aktualnim pravilima, košarkaško državljanstvo ne može promijeniti prije 21. rođendana.
Matković će 21 godinu napuniti 30. ožujka sljedeće godine, nešto više od mjesec dana nakon drugog kvalifikacijskog prozora, što znači da može debitirati tek 30. lipnja u Sloveniji u 5. kolu.
FIBA zna tolerirati promjenu u godini 21. rođendana
No Index doznaje da postoji mogućnost da Matković zaigra i u drugom prozoru, protiv Šveđana. S obzirom na to da ga izbornik BiH nije na silu stavljao na popis, ne čini se da će tamošnji Savez stvarati probleme igraču kojeg ionako nakon ožujka neće moći zadržati. Čak i u slučaju spora, njega može riješiti glavni tajnik FIBA-e Andreas Zagklis potpisivanjem dokumenta o promjeni košarkaškog državljanstva. FIBA ponekad dopušta zaobilaženje tog pravila u kalendarskoj godini u kojoj igrač slavi 21. rođendan. 
Foto: ABA liga/Marin Sušić
Matković je s hrvatskim izbornikom surađivao u Cedeviti dok je ona još egzistirala u Zagrebu, a Mršić je bio sportski direktor. No kada se Cedevita odselila u Ljubljanu, Matković još nije bio na razini za prvu momčad, a trebao je jaču konkurenciju za razvoj od novooformljene Cedevite Junior, koja je morala početi kao niželigaš.
Zato je učinio razborit potez za tu fazu karijere i prešao u Megu, srpski klub superagenta Miška Ražnatovića, idealno mjesto za razvoj bez rezultatskog pritiska, koji je europskoj i NBA košarci dao brojne igrače, među kojima i Nikolu Jokića.",sport
http://index.hr/vijesti/clanak/ljudi-koji-sire-lazi-o-cjepivima-su-kriminalci-kaze-sef-pfizera/2317306.aspx,ljudi-koji-sire-lazi-o-cjepivima-su-kriminalci-kaze-sef-pfizera,"""LJUDI koji šire dezinformacije o cjepivima protiv covida-19 su kriminalci koji su čovječanstvo stajali milijune života"", rekao je šef Uprave Pfizera Albert Bourla.
Bourla je to rekao u razgovoru za washingtonski think-tank Atlantsko vijeće, dodavši da se radi o ""vrlo maloj"" skupini ljudi koja namjerno kreira i širi dezinformacije o cjepivima, čime stvaraju sumnje kod ljudi koji su već kolebljivi prema cijepljenju protiv covida.

""Ti ljudi su kriminalci. Oni nisu zli ljudi, oni su kriminalci koji su čovječanstvo doslovno stajali milijune života"", rekao je Bourla u razgovoru s predsjednikom Atlantskog vijeća Frederickom Kempeom.
CNBC podsjeća kako su milijuni Amerikanaca i dalje skeptični prema cjepivima protiv covida-19 iako u toj zemlji, ali i nizu drugih zemalja, cjepiva ima više nego dovoljno. Stručnjaci za javno zdravstvo navode kako u tome veliku ulogu igraju upravo dezinformacije koje se šire o cjepivima.
Milijuni Amerikanaca vjeruju u laži o cjepivima
Prema studiji koju je u ponedjeljak objavila Zaklada obitelji Kaiser, više od tri četvrtine odraslih Amerikanaca ili vjeruju ili nisu sigurni u istinitost najmanje jedne od osam lažnih tvrdnji o covidu ili cjepivima, pri čemu u toj skupini prednjače necijepljene odrasle osobe i republikanci.
Među lažnim tvrdnjama u koje vjeruju su teze da cjepiva sadrže mikročipove, uzrokuju neplodnost i mijenjaju strukturu DNA, navodi se u toj studiji.
Šef uprave Pfizera u istom je intervjuu rekao da se život za ogromnu većinu ljudi može vratiti u normalu kad se cijepi većina onih koji su još uvijek necijepljeni. 
""Iskreno, jedino što stoji između normalnog života i života kakav sada živimo je kolebljivost prema cjepivima"", rekao je Bourla.",vijesti
http://index.hr/sport/clanak/marca-sprdacina-chelsea-ekspresno-vraca-ikonu-atletica-ali-simeone-je-ne-zeli/2316973.aspx,marca-sprdacina-chelsea-ekspresno-vraca-ikonu-atletica-ali-simeone-je-ne-zeli,"VELIKO iznenađenje bilo je kada je ljetos Atletico na posudbu u Chelsea poslao legendu kluba Saula Nigueza.
Prvak Španjolske to je napravio kako bi uštedom na Saulovoj plaći mogao vratiti Antoinea Griezmanna. 
Veznjak koji je u 340 utakmica za Atleti postigao 43 i namjestio 20 golova, jedan je od simbola kluba u proteklih deset godina, tijekom kojih je osvojio jedan španjolski naslov, dva kupa, dvije Europa lige te dva puta igrao finale Lige prvaka.

Grafika: Sofascore za IndexSport
Chelsea je za jednosezonsku posudbu Saula njegovom klubu platio 5 milijuna eura, ali on je od tada u 14 utakmica odigrao samo 238 minuta. Od toga 166 u trećerazrednom Liga kupu. Manje od njega je ove sezone za aktualne prvake Europe igrao samo treći golman Marcus Bettinelli.
Očito je da Thomas Tuchel ne računa na Saula, kao i da se on ne može probiti pored Jorginha, Matea Kovačića, Masona Mounta i N'Gola Kantea. 
Zato ga već sada želi vratiti u Atletico. Međutim, Marca otkriva da njegov klub to ne želi jer mu to ruši spomenutu financijsku konstrukciju za Griezmanna i cijelu tu situaciju naziva smijurijom, nedostojnom velikih klubova koji su je kreirali. ",sport
http://index.hr/vijesti/clanak/maric-2023-realna-godina-ulaska-hrvatske-u-eurozonu/2317316.aspx,maric-2023-realna-godina-ulaska-hrvatske-u-eurozonu,"MINISTAR financija Zdravko Marić rekao je na savjetovanju ekonomista u Opatiji da je realna godina ulaska Hrvatske u eurozonu 2023., pod uvjetom da se zadovolje preuzete obaveze i kriteriji, istaknuvši da se to odvija u dobrom smjeru.
Ministar Marić je u izolaciji u svojem domu s obzirom na to da je pozitivan na covid, pa je na skupu sudjelovao preko internetske platforme.
""Hrvatska ispunjava većinu kriterija, pa je tako u skupini zemalja u kojima će udjel javnog duga u BDP-u u sljedeće tri godine padati, a u više od pola zemalja članica EU taj udjel će rasti"", naveo je Marić.
""U postupku promjene kune u euro ne smije se zanemariti opravdan stav građana da uvođenje eura može utjecati na stopu inflacije, kao i bojazan da će cijene rasti. No pokazalo se da je u zemljama u kojima je posljednjima uveden euro efekt na rast cijena bio jednokratan"", rekao je Marić. U postupku uvođenja eura u Hrvatsku jako važno će biti maksimalno informiranje građana o svim elementima postupka, naglasio je.
Ispuhivanje efekata inflacije
""Vrijedit će načelo zaštite potrošača tako da će se kuna konvertirati u euro po fiksnom tečaju, a troškove će, ako nastanu pri tome, pokrivati financijske institucije. To će vrijediti i za konverzije kredita"", istaknuo je.
""Pet mjeseci prije uvođenja eura će se cijene iskazivati dualno, u kunama i eurima, a nakon dana uvođenja će se još dva tjedna moći plaćati u kunama"", podsjetio je ministar.
Ponovio je i kako vlada očekuje da ćemo realnu razinu BDP-a iz godina prije covid-krize doseći do kraja ove godine.
Očekuje i ispuhivanje efekata inflacije te pad cijena sirovina, energenata i posljedično cijena roba.",vijesti
http://index.hr/sport/clanak/martinovic-i-jaganjac-razbili-sloveniju-izbornik-horvat-nezadovoljan/2316342.aspx,martinovic-i-jaganjac-razbili-sloveniju-izbornik-horvat-nezadovoljan,"MUŠKA rukometna reprezentacija Hrvatske u prijateljskoj je utakmici odigranoj u subotu u Novigradu pobijedila Sloveniju s 34:31 (18:16).
Strijelce hrvatske izabrane vrste predvodio je Ivan Martinović sa sedam pogodaka. Šest golova postigao je Halil Jaganjac, a pet kapetan Domagoj Duvnjak. Po četiri puta u strijelce su se upisali Leon Šušnja i Ivan Čupić. Ivan Pešić je imao pet, a debitant Kristian Pilipović četiri obrane.
Kod gostiju najefikasniji je bio Jure Dolenec sa šest pogodaka, a po pet su postigli Domen Makuc i Blaž Blagotinšek. Četiri obrane sakupio je Urh Kastelic.
Dvoboj u Novigradu mogao je razveseliti navijače, ali izbornik Hrvoje Horvat nije bio zadovoljan zbog velikog broja primljenih pogodaka (31).
Slovenci su imali minimalno vodstvo samo u početnoj fazi utakmice, koja je u prvom poluvremenu bila uglavnom izjednačena, a nakon prvih 30 minuta Hrvatska je imala dva pogotka prednosti (18:16).
Na početku drugog dijela domaća reprezentacija je prvi put na utakmici otišla na +4 (20:16), ali su se Slovenci brzo priključili i u 38. minuti ponovno stigli na pogodak zaostatka (21:20). Istu je prednost Hrvatska imala i u 48. minuti (26:25), da bi serijom 4-0 u sljedeće tri minute Horvatovi izabranici prelomili dvoboj.
Utakmica je odigrana na kraju jednotjednih priprema kojima je za hrvatske rukometaše započeo projekt EURO 2022., koji je na rasporedu od 13. do 30. siječnja sljedeće godine, a domaćini su Mađarska i Slovačka.
Hrvatski rukometaši su u skupini C, kojoj je domaćin Szeged, a za jedno od prva dva mjesta koja vode u sljedeći krug borit će se protiv Francuske, Srbije i Ukrajine.",sport
http://index.hr/sport/clanak/medvedev-poslao-poruku-djokovicevim-hejterima/2316856.aspx,medvedev-poslao-poruku-djokovicevim-hejterima,"PRVI tenisač svijeta Novak Đoković sedmi je put osvojio ATP turnir iz serije Masters 1000 u pariškom Bercyju. U finalu jednog od najprestižnijih turnira nadigrao je drugog igrača svijeta, Rusa Daniila Medvedeva 4:6, 6:3, 6:3.
Đokoviću je to ukupno 37. titula na turnirima iz serije Masters 1000, čime je postao najbolji u povijesti. Dosad su on i Rafael Nadal dijelili prvo mjesto s po 36 naslova. Nakon finala Medvedev je poslao poruku onima koji ne cijene Đokovića dovoljno.
""Ponekad mislim da se Novak ne stavlja u isti kontekst s Nadalom i Federerom. Ako hejteri ne počnu primjećivati što je napravio i što će tek napraviti... Možda deset godina nakon završetka karijere to bude slučaj. Novi igrači koji budu došli čitat će članke na Wikipediji i vidjet će da je Novakovo ime svugdje. Da je rekorder po broju tjedana na prvom mjestu, osvojenim Grand Slamovima... To je bio slučaj sa mnom i sa Samprasom. Bio sam premali da bih ga gledao, ali sam čitao da je bio nevjerojatan"", rekao je ruski tenisač.
Medvedev je ove godine zaustavio Đokovića u ispisivanju teniske povijesti kada ga je pobijedio u finalu US Opena, nakon što je srpski tenisač osvojio prva tri Grand Slama ove godine.
""Znao sam da će pokušati osvetiti se, čak i ako meč ne bude isti. Mogao sam osjetiti da zaista želi pobjedu bez obzira na sve. Nad njim je nemoguće imati bilo kakvu psihološku prednost.""",sport
http://index.hr/sport/clanak/milan-kljucnog-igraca-gubi-bez-odstete-united-psg-i-arsenal-cekaju-rasplet/2317265.aspx,milan-kljucnog-igraca-gubi-bez-odstete-united-psg-i-arsenal-cekaju-rasplet,"PREGOVORI Milana i veznjaka Francka Kessieja o produljenju ugovora zastali su na visini plaće. Ono što Rossoneri nude je znatno ispod zahtjeva reprezentativca Obale Bjelokosti.
Talijanski mediji objavili su da je Milan podigao ponudu i da ona sada iznosi 6.5 milijuna eura po sezoni. No Kessie traži 9 milijuna.
Kessieju ugovor istječe na kraju ove sezone i tada će, ako se ne dogovore, moći napustiti klub bez odštete, a za njega se interesiraju Manchester United, Arsenal i Paris Saint-Germain. 
Kessieju je ovo peta sezona u Milanu, a prve dvije bio je na posudbi iz Atalante, koja ga je u srpnju 2019. prodala Milanu za 24 milijuna eura. Cijelo vrijeme je standardni prvotimac i za Rossonere je skupio 196 nastupa i zabio 32 gola.
",sport
http://index.hr/vijesti/clanak/na-zagrebackom-stamparu-od-1947-testiranih-1033-pozitivna-to-je-53/2317157.aspx,na-zagrebackom-stamparu-od-1947-testiranih-1033-pozitivna-to-je-53,"ZVONIMIR ŠOSTAR iz zagrebačkog NZJZ-a Andrija Štampar rekao je kako su jučer na Zavodu testirali 1947 ljudi od kojih su 1033 osobe pozitivne. No to nisu konačni podaci za Zagreb, oni će se znati iza 10 sati.
""Virus se i dalje širi, brojke i dalje rastu, naši liječnici obiteljske medicine odrađuju dobar posao i dobru trijažu. Najviše zaraženih je mlađih. Mi smo jako blizu vrhunca.""
""Molim da se ne prikazuju u gro planu igla i sam postupak cijepljenja, odnosno ubod igle"", dodao je Šostar.",vijesti
http://index.hr/sport/clanak/nakon-brutalnog-udarca-ufc-zvijezdi-lice-se-skroz-izoblicilo-fotografija-je-hit/2316621.aspx,nakon-brutalnog-udarca-ufc-zvijezdi-lice-se-skroz-izoblicilo-fotografija-je-hit,"MARLON VERA brutalno je nokautirao Frankieja Edgara na UFC-ovom eventu 268, koji je održan u Madison Square Gardenu u New Yorku.
Vera je u jednom trenutku pogodio Edgara nogom u bradu koji je odmah pao. Sudac je prekinuo borbu.
CHITO VERA CLOSES THE SHOW!

🇪🇨 @ChitoVeraUFC with a FRONT KICK TO THE FACE. THIS NIGHT. #UFC268 pic.twitter.com/5wTfbOJsAy
Jedan od fotografa kraj oktogona uspio je uhvatiti trenutak kad je Vera udario nogom Edgara u bradu. Edgarovo lice posve se izobličilo, a ova fotografija je već sada u konkurenciji za jednu od najboljih ove godine jer je uhvaćen nevjerojatan trenutak.
This photo of Frankie Edgar from last night might honestly be one of the most brutal punchfaces I've ever seen. (📷: @louisgrasse) pic.twitter.com/bJ0PjieiHS
 ",sport
http://index.hr/sport/clanak/nestala-trojica-boksaca-na-svjetskom-prvenstvu-u-srbiji/2317312.aspx,nestala-trojica-boksaca-na-svjetskom-prvenstvu-u-srbiji,"NA SVJETSKOM boksačkom prvenstvu, koje je održano od 24. listopada do 6. studenog, nestala su trojica boksača. Vijest je potvrdio njihov matični boksački savez.
Radi se o trojici predstavnika Konga, a u pitanju su Lunata Nkosi, Kayala Engulu i Mpembele Nzola.
O svemu je obaviještena AIBA, Međunarodno udruženje neprofesionalnih boksača­, ali i policija u Srbiji koja ih traži.
Delegacija kongoanske boksačke reprezentacije trebala se vratiti kućama u nedjelju, ali je propustila let zbog kašnjenja rezultata testiranja na koronavirus. Put je stoga bio naknadno zakazan za danas.",sport
http://index.hr/sport/clanak/newcastle-pocinje-slagati-momcad-za-lov-na-vrh-prvo-zeli-hrvatskog-stopera/2317083.aspx,newcastle-pocinje-slagati-momcad-za-lov-na-vrh-prvo-zeli-hrvatskog-stopera,"BIVŠI trener Bournemoutha Eddie Howe jučer je preuzeo funkciju trenera Newcastlea te tako pristao voditi bogati saudijski projekt u godinama koje dolaze, a sada se okrenuo i pojačavanju momčadi.
Newcastle prvo mora osigurati ostanak u Premiershipu ove sezone, a Howe smatra da je za to najbitnije da se prvo dovedu igrači kojima bi se pojačala obrana. Prvo ime za koje je Howe zainteresiran je ono hrvatskog stopera Duje Ćaleta-Cara, piše danas talijanski Calciomercato.
Isti medij navodi da je za hrvatskog reprezentativca zainteresiran i trenutni hit engleskog prvenstva West Ham, ali Newcastle je ipak favorit u ovoj priči. Ćaleta-Car niže dobre partije igrajući za francuski Marseille i već je ranije privlačio klubove iz Premiershipa.
Bio je korak od Liverpoola
Najbliže transferu došao je Liverpool koji je prošlog ljeta bio spreman za Ćaleta-Cara platiti oko 20 milijuna eura, ali je transfer neslavno propao u zadnji tren pa je hrvatski stoper ipak ostao u Francuskoj.
“Bila mi je golema čast što me takav klub traži. No u dogovoru s klubom sam odlučio ostati. Marseille je također veliki klub i smatram da ovdje imam još jako puno prostora za napredak”, rekao je hrvatski reprezentativac francuskim medijima.
Liverpool je nakon toga doveo Ozana Kabaka iz Schalkea i Bena Daviesa iz Prestona, a Ćaleta-Car je ostao u Marseilleu. Sve do ove zime kad bi ju ipak mogao napustiti i to kako bi postao član najambicioznijeg sportskog projekta na svijetu.
 ",sport
http://index.hr/sport/clanak/oneal-i-barkley-o-jokicevom-udaranju-protivnika-i-mi-bismo-uradili-isto/2317196.aspx,oneal-i-barkley-o-jokicevom-udaranju-protivnika-i-mi-bismo-uradili-isto,"NBA LIGA suspendirala je Nikolu Jokića na jednu utakmicu bez plaće zbog incidenta u kojem se zaletio u igrača Miami Heata Markieffa Morrisa i s leđa ga srušio na parket. Incident se dogodio na utakmici u Denveru u ponedjeljak navečer, koju su Nuggetsi uvjerljivo dobili 113:96.
Jokića su u javnosti branile NBA legende Shaquille O'Neal i Charles Barkley.
""Sviđa mi se kako je Jokić postupio. Zaslužio je utakmicu suspenzije jer su takva pravila, ali je isto zaslužio i Morris"", rekao je O'Neal pa dodao:
""Ovo je osveta. Nemojte okretati leđa i praviti se ludi poslije udarca. Kada ste centar i netko od nižih košarkaša vas udari, morate reagirati. Osobno, nemam problem s Jokićevim potezom.""
Barkley: Nije pravedno
Isto razmišlja i Barkley.
""Ne može samo Jokić biti suspendiran. Nije pravedno. Jokić neće dobiti plaću za taj meč, a igrač koji je sve započeo dobio je blagu kaznu. Obojica su morala biti suspendirana. Odgovor mora uslijediti. Morris je kriv. Slušam budale kako napadaju Jokića, ali ljudi moraju biti svjesni da nam, ako udariš, ne smiješ okretati leđa. Svakako ćemo doći po tebe.""
Barkley smatra da je Jokićeva reakcija prava i da drugačije ne bi ni mogao zaslužiti poštovanje.
Podsjetimo, nekoliko minuta prije kraja utakmice Denvera i Miamija, kad je pobjednik već bio odlučen, Morris je napravio nepotrebno grub prekršaj na Jokiću, zaletjevši mu se u rebra. Srbin je izgubio živce i punom snagom se zaletio u Morrisa dok ovaj nije gledao.",sport
http://index.hr/vijesti/clanak/oporba-u-fbih-nema-pregovora-o-izbornom-zakonu-dok-se-ne-deblokiraju-drzavna-tijela/2317329.aspx,oporba-u-fbih-nema-pregovora-o-izbornom-zakonu-dok-se-ne-deblokiraju-drzavna-tijela,"OPORBENE stranke iz Federacije BiH neće sudjelovati u donošenju bitnih izmjena izbornog zakona sve dok se ne deblokira rad državnih tijela vlasti i ne uvedu tehničke prilagodbe nužne za sprječavanje izbornih prijevara.
Zajednička je ovo odluka čelnika tih stranaka koji su se u srijedu sastali u Sarajevu.
Sastanak je inicirao predsjednik Socijaldemokratske partije BiH (SDP BiH) Nermin Nikšić koji je novinarima kazao kako je rezultat odluka da se ubuduće djeluje zajednički.
""Prije izmjene zakona tražimo tehničke prilagodbe""
Ponajprije se inzistira na deblokiranju rada parlamenta BiH i na tome da rasprave o izmjenama izbornog zakona vode u parlamentu, a ne među čelnicima vladajućih stranaka kako je to do sada bio slučaj, rekao je Nikšić.
Vladajuće stranke u postojećim okolnostima ne trebaju računati na glasove oporbenih zastupnika za bilo kakav dogovor o ozbiljnijim izmjenama izbornog zakona prije nego što se dogovore tehničke prilagodbe poput skeniranja glasačkih listića i bolje provjere identiteta birača, rekao je.
""Tek nakon toga može se pristupiti izmjenama ustava i dubinskim izmjenama izbornog zakona koje se odnose na izbor članova Predsjedništva BiH i zastupnika u domovima naroda"", kazao je Nikšić.
Za bilo kakve izmjene ustava kojima bi se na novi način regulirao izbor članova državnog vrha potrebna je potpora dvije trećine zastupnika u Zastupničkom domu parlamenta BiH pa ih vladajuće nacionalne stranke ne mogu provesti bez potpore barem dijela oporbenih zastupnika.
Nikšić je istaknuo da Stranka demokratske akcije (SDA) i HDZ BiH sada moraju računati na to da se moraju suočiti s jedinstvenim oporbenim blokom iza kojega stoje glasovi 450 tisuća birača.
Pozvali Schmidta da koristi sve ovlasti koje ima
Oporba je dala čvrstu potporu Christianu Schmidtu kao visokom predstavniku pozivajući ga da koristi sve ovlasti koje mu stoje na raspolaganju ne bi li se riješila sadašnja politička kriza u zemlji.
""Svi koji žele preuranjeno zatvaranje OHR-a ne misle dobro BiH"", kazao je Nikšić prenoseći zaključke oporbenih čelnika.
Pregovori o izmjenama izbornog zakona BiH do sada nisu doveli do konkretnih rezultata, a posebni američki izaslanik za izbornu reformu Matthew Palmer ponovno bi sredinom mjeseca trebao doputovati u Sarajevo kako bi nastavio posredničku misiju u svrhu postizanja dogovora do kraja godine.",vijesti
http://index.hr/vijesti/clanak/osim-zalac-uhicen-i-hdzov-sef-agencije-pretrazuju-joj-kucu-pljuste-reakcije/2317228.aspx,osim-zalac-uhicen-i-hdzov-sef-agencije-pretrazuju-joj-kucu-pljuste-reakcije,"U AKCIJI Ureda europskog javnog tužitelja u RH policija je u srijedu ujutro zbog afere Softver uhitila bivšu ministricu regionalnog razvoja i fondova EU Gabrijelu Žalac, ravnatelja Središnje agencije za financiranje i ugovaranje programa i projekata EU Tomislava Petrica te još dvije osobe. 
>> Uhićena Gabrijela Žalac",vijesti
http://index.hr/vijesti/clanak/ovo-je-firma-zbog-koje-je-uhicena-zalac-nikad-nije-dobila-toliko-novca-kao-od-nje/2317299.aspx,ovo-je-firma-zbog-koje-je-uhicena-zalac-nikad-nije-dobila-toliko-novca-kao-od-nje,"U AFERI Softver danas su uhićeni bivša HDZ-ova ministrica Gabrijela Žalac i još tri osobe.
Predmet istraga bio je posao vrijedan 13 milijuna kuna bez PDV-a koji je tvrtka Ampelos 2018. godine dobila od Ministarstva regionalnog razvoja, koji je, kako se pretpostavlja, ustvari trebao vrijediti puno manje. 
Tvrtka Ampelos sa sjedištem u Podstrani registrirana je za djelatnost savjetovanja u vezi s poslovanjem. Ima tri zaposlena, a vlasnik je Marko Jukić. 
Nakon vijesti o uhićenju, jutros smo posjetili sjedište te tvrtke. Nalazi se u prizemlju obiteljske kuće. Pokucali smo na vrata i otvorio nam je ljubazan stariji čovjek. 
U sjedištu tvrtke su nam rekli da vlasnik ne želi i ne može razgovarati s medijima
Predstavili smo se i pitali za vlasnika Jukića. 
""Nije ovdje"", kazao nam je čovjek koji je otvorio vrata. Zatražili smo njegov kontakt ili da, ako može, njemu da naš broj mobitela, ali nam je rečeno da ne može i ne želi sada pričati s novinarima. 
Jukić je, upitan oko ove sumnjive isplate, još 2019. godine za Jutarnji list izjavio da ne poznaje Gabrijelu Žalac. Ministarstvo je tada demantiralo bilo kakvo pogodovanje. 
Prihodi im ne dosežu ni milijun kuna. Žalac je od Ministarstva dobila 16 milijuna
Tvrtka Ampelos je 2018. godine dobila spomenutih 13 milijuna kuna (16.238.750 kuna s PDV-om) i to su joj najviši prihodi ikad.
U godinama prije i nakon toga imala je prometa tek od 274 tisuće kuna pa do 1.894.300 kuna, što je sve neusporedivo s milijunima koje je dobila od ministarstva Gabrijele Žalac. 

Ampelos je i 2020. godine dobivao sredstva iz EU fondova, no u neusporedivo manjem iznosu - 237.500,00 kuna dobio je mahom od Europskog fonda za regionalni razvoj.
Na istoj adresi postoji još jedna firma koja dobiva EU sredstva
Na istoj adresi gdje se nalazi tvrtka Ampelos Marka Jukića firmu ima i izvjesna Ana Jukić, a zove se MAR-PAK COMMERCE. 
Ove godine dobila je 267.776,82 kune iz Europskog fonda za regionalni razvoj, a 2020. godine iz istog fonda 179.972,00 kuna.
Na web stranici im stoji veliki logo Europskih strukturnih i investicijskih fondova, ispod čega piše da je ukupna vrijednost projekta 1.040.250 kuna, bespovratna sredstva 449.930 kuna, a razdoblje provedbe projekta od 15. srpnja 2020. do 15. travnja 2021. godine.
Tvrtka ima jednog zaposlenog, a izuzev ovih poticaja ima prihode oko 300.000 kuna. Ana Jukić je, dodajmo i to, bila članica Uprave Ampelosa do 2015. godine. ",vijesti
http://index.hr/vijesti/clanak/parazitska-hgk-dijelila-nagrade-burilovic-hvalio-poduzetnike-koji-su-ostali-u-rh/2317136.aspx,parazitska-hgk-dijelila-nagrade-burilovic-hvalio-poduzetnike-koji-su-ostali-u-rh,"PARAZITSKA Hrvatska gospodarska komora (HGK), koja se financira iz članstva koje su prisiljeni plaćati svi poduzetnici, večeras je dodijelila nagradu Zlatna kuna u osam kategorija.
Najboljom velikom hrvatskom tvrtkom proglašen je karlovački HS Produkt, dok je nagrada za životno djelo pripala Dragutinu Kamenskom.
Najboljom velikom tvrtkom proglašena firma koja proizvodi oružje
HS Produkt proizvodi pješačko naoružanje te trenutno ima više od 1800 zaposlenika.
Predsjednik Uprave HS Produkta Željko Pavlin rekao je da je tvrtka krenula iz ""ničega"" u vrijeme Domovinskog rata, a kako je danas u svom segmentu jedna od najvećih svjetskih tvrtki.
""Od početka smo pokazali, ono što je vrlo bitno i za daljnji razvoj Hrvatske, da se s vlastitim proizvodom, razvojem i ljudima da postići svjetski uspjeh"", rekao je Pavlin u hotelu Westin, gdje je održana 25. po redu dodjela nagrada Zlatna kuna.
Rekao  je i da je tvrtka u potpunosti u hrvatskom vlasništvu, da 99 posto proizvoda izvozi, a da je 2021. za tvrtku još 20-30 posto uspješnija no prošla godina.
U kategoriji najbolje tvrtke srednje veličine Zlatnu kunu dobila je građevinska tvrtka G.T. Trade iz Splita, dok je nagradu za najbolju malu tvrtku dobio studio za razvoj videoigara Gamepires iz Zagreba.
Nagrada za najuspješniju banku pripala je Privrednoj banci Zagreb (PBZ), a za najbolje osiguravajuće društvo Croatia Osiguranju.
Zlatna kuna u kategoriji inovacija dodijeljena je tvrtki Dok-Ing, a za odgovorno i održivo poslovanje Jadran-galenskom laboratoriju.
Nagrada za životno djelo osnivaču Kamgrada
Zlatna kuna za životno djelo uručena je Dragutinu Kamenskom, osnivaču i vlasniku građevinske tvrtke Kamgrad, koja je iz obrta osnovanog 1979. godine prerasla u vodeću tvrtku u visokogradnji u Hrvatskoj.
Kamenski je rekao da je Kamgrad neosporno njegovo životno djelo, a da mu je nagrada potvrda da je tvrtku vodio pravim putem. Dodao je da je Kamgrad obiteljska tvrtka koja zapošljava nešto više od 750 radnika, a koja je do sada u Hrvatskoj i inozemstvu realizirala 400 velikih projekata.
HGK odala priznanje HZZ-u zbog provođenja mjera Plenkovićeve vlade
Posebno priznanje za učinkovitost u provođenju mjera vlade za očuvanje radnih mjesta uslijed epidemije covid-19 uručeno je Hrvatskom zavodu za zapošljavanje (HZZ).
Premijer Andrej Plenković rekao je da je vlada, uslijed pandemije koronavirusa, čiji ukupni troškovi dosežu gotovo 40 milijardi kuna, kao i dva razorna potresa u Zagrebu i na Baniji, uspjela održati političku stabilnost, spriječiti urušavanje gospodarstva, valove otpuštanja i stečajeva, kao i stati iza privatnog sektora i radnika ""kao nikada do sada"".
U krizi je tako, rekao je, očuvano gotovo 700 tisuća radnih mjesta, a kada se zbroji ono što je, kako je rekao, dato poslodavcima te oprošteno u smislu nekih davanja dolazi se do iznosa većeg od 17 milijardi kuna.
Plenković: Cijenim priznanje uručeno HZZ-u
Rekao je da je HZZ, zajedno s Ministarstvom rada i cijelom vladom, u tom procesu odigrao jednu nezaobilaznu ulogu, pa stoga i cijeni priznanje uručeno tom zavodu.
Rekao je i da vlada u 2021. očekuje gospodarski rast od devet posto, dodavši  da tome zasigurno doprinose i brojni poduzetnici i privatni sektor, koji je u ovoj godini u odnosu na 2019. povećao broj zaposlenih. U rujnu je tako bilo 1.6 milijuna zaposlenih, 51 tisuću više no u istom razdoblju lani.
""Ja vjerujem da će te vi upravo na tom tragu nastojati otvarati nova radna mjesta, povećavati stopu zaposlenosti, a mi ćemo s naše strane osiguravati one preduvjete koji su nužni"", poručio je Plenković dodavši da Hrvatska za razvoj do 2030. godine iz različitih europskih izvora, poput Nacionalnog plana oporavka i otpornosti, na raspolaganju ima 30 milijardi eura.
Rekao je i da brojni pozitivni pokazatelji, poput rasta industrijske proizvodnje, robnog izvoza i neto plaća, motiviraju za nastavak provođenja reformi u svim sektorima, uključujući i daljnja porezna i administrativna rasterećenja.
Plenković nahvalio HGK
Kao osobito važno za poduzetnike je naveo kreiranje povoljne poslovne klime, što podrazumijeva pouzdan pravni i predvidljiv porezni sustav. ""To će vam onda omogućiti da i dalje budete ovako agilni, inovativni, kreativni i da radite na izvozno orijentiranom gospodarstvu"", kazao je Plenković.
Rekao je i da je HGK ima tradiciju veću od 160 godina, a da institucije s takvom tradicijom treba čuvati, njegovati i reformirati, a nikako ih negirati ili pak smanjivati njihovu ulogu u hrvatskom gospodarstvu.
Burilović poduzetnicima: Vi ste državni prijatelj broj 1.
Predsjednik HGK Luka Burilović je rekao da su nagrađeni poduzetnici i gospodarstvenici junaci. ""Vi ste ostali ovdje i uspjeli u Hrvatskoj, a vaši proizvodi i usluge konkuriraju na inozemnim tržištima. Vi ste ti koji stvarate novu vrijednost, radna mjesta i sigurnost za brojne obitelji"", poručio je između ostalog Burilović.
Rekao im je i da trebaju biti podrška, mentori i uzori onima koji tek žele napraviti prve poduzetničke korake, pritom apostrofirajući mlade i žene.
Dodao je i da su moderni poduzetnici i gospodarstvenici danas najpotrebniji. ""Vi imate snagu da promijenite ovo društvo, te da kroz inovacije, digitalnu transformaciju, održivost i ""zelenu"" tranziciju odgovorite na izazove koji su pred nama. Vi ste državni prijatelj broj 1."", rekao je Burilović.
HGK je stvorila Vidoševića, njemu se sudi da je izvlačio milijune
Podsjetimo na nekoliko činjenica o HGK, počevši od toga da je Nadan Vidošević, kojem se sudi za milijunski kriminal, bio njen dugogodišnji predsjednik. Uhićen je sredinom studenoga 2013. godine, a u središtu optužnice je bila afera Remorker. Vidoševića se tereti da je iz HGK izvukao najmanje 39 milijuna kuna.
Igor Premilovac je prvi progovorio kako je preko svoje češke tvrtke Remorker naplaćivao fiktivne račune i oprani novac vraćao u Hrvatsku, a marketinški stručnjak Davor Komerički je Vidoševića povezao s lancem izvlačenja novca iz HGK. Osim njih sporazumno su osuđeni i Vidoševićeva nekretninska savjetnica Vesna Rodić te Jasna Mrakovčić Grubić koja je priznala da je uz Vidoševića iz HGK izvlačila novac lažirajući kupnju umjetničkih slika.
Niz skandala HGK
Uz HGK se i u godinama nakon odlaska Vidoševića vezao niz skandala.
Primjerice onaj kada su imali konferenciju u gradu u kojem je igrala hrvatska reprezentacija. 
>> Pogledajte ovu slučajnost, uhljebi iz HGK imaju skup u istom gradu gdje igra Hrvatska
Godine 2018. HGK je pod vodstvom Vidoševićevog nasljednika Luke Burilovića imao konferenciju baš u ruskom gradu u kojem je hrvatska nogometna reprezentacija igrala utakmicu na Svjetskom prvenstvu.
Firme nakon gašenja moraju 11 godina plaćati HGK-u da im čuva dokumentaciju
U javnosti je odjeknula i informacija da nakon što poduzetnik ugasi tvrtku, što će s obzirom na poslovno okruženje sve češće biti slučaj, poslovne knjige i dokumentaciju mora predati na čuvanje Hrvatskoj gospodarskoj komori, što je propisano člankom 127. Zakona o trgovačkim društvima.
>> Ako gasite tvrtku, morate 11 godina plaćati HGK da vam čuva dokumentaciju
Iako je i do sada, naravno, postojala obveza čuvanja određene dokumentacije nakon gašenja tvrtke, računovođe je iznenadilo da će to od sada raditi Hrvatska gospodarska komora. Čuvanje, barem za dokumentaciju u fizičkom obliku, nije besplatno, što poskupljuje zatvaranje tvrtke, a to ni do sada nije bio brz ni jeftin postupak.
Pravilnik propisuje da se za dokumentaciju koja se čuva trajno (obračuni plaća, godišnji financijski izvještaji) plaća 10 godina pohrane - što bi značilo 3000 kn za metar dužni. Za ostalu dokumentaciju propisano je čuvanje 11 godina, što bi značilo da poslovne knjige zadnje godine treba čuvati 11 godina, prethodnu godinu 10 godina itd.
Uzmemo li za primjer mikrofirmu staru pet godina koja u šestoj godini pokrene likvidaciju i da prosječno ima četiri registratora godišnje, tj. dva metra dužna, od čega je metar dokumentacije koja se čuva trajno, dolazimo do iznosa od 28.500 kuna.
Večera od 100.000 kuna u jednom od najluksuznijih restorana u Berlinu
Početkom prošle godine, kako je pisao Index, Hrvatska gospodarska komora organizirala je večeru u najluksuznijem i najelitnijem hotelu u Berinu - Adlonu. Večera je koštala gotovo 100.000 kuna, bez pića. Iz HGK su Indexu potvrdili da su večeru organizirali povodom nastupa Hrvatske kao zemlje partnera sajma Zeleni tjedan - Grüne Woche 2020. u Berlinu. Navode kako je u organizaciji nastupa Hrvatske u Njemačkoj sudjelovalo i Ministarstvo poljoprivrede, no HGK je sam snosio troškove večere koji su iznosili 13.230 eura, što je oko 100.000 kuna. 
>> Uhljebi iz HGK spiskali 100.000 kuna na večeru u najelitnijem hotelu u Berlinu
O kakvom se hotelu radi govori činjenica da su ondje odsjedali britanska kraljica Elizabeta, Angelina Jolie, Brad Pitt, Lady Gaga te brojne druge svjetske zvijezde, a tamo je nastala i poznata snimka Michaela Jacksona koji je uzeo svog tada 8-mjesečnog sina Princea Michaela II i držao ga prebačenog preko balkona, kako bi ga vidjeli njegovi obožavatelji.",vijesti
http://index.hr/vijesti/clanak/pedofil-u-folklornoj-grupi-35-puta-silovao-curicu-11-osudjen-na-9-godina-zatvora/2316666.aspx,pedofil-u-folklornoj-grupi-35-puta-silovao-curicu-11-osudjen-na-9-godina-zatvora,"VISOKI kazneni sud (VKS) postrožio je s pet i pol na devet godina zatvorsku kaznu voditelju folklorne skupine kojeg je bjelovarski Županijski sud nepravomoćno osudio za 36 kaznenih djela spolne zlouporabe djeteta mlađeg od 15 godina.
Apelacijski sud je priopćio da je, prihvativši žalbu državnog odvjetnika, preinačio odluku prvostupanjskog suda i 48-godišnjem D.S. izrekao strožu jedinstvenu kaznu zatvora kojom su prihvaćene utvrđene kazne iz prvostupanjske presude za svako pojedino kazneno djelo.
VKS je podsjetio da je D.S. osuđen jer je u 35 navrata tijekom gotovo dvije godine izvršio spolni odnošaj te jednom i sa spolnim odnošajem izjednačenu radnju s djevojčicom od 11 godina.
Pritom je zlouporabio svoj položaj voditelja folklorne skupine i nakon proba prilazio djevojčici koja je bila polaznica folklora.
Spolne odnošaje, kao i izjednačene spolne radnje, počinio je u prostorijama udruge gdje su se održavale probe folklora. Optuženik je u pet navrata djevojčicu doveo i kući i ondje s njom izvršio spolni odnošaj, dodao je VKS.
Olakotna okolnost - otac je četvero djece
Apelacijski sud smatra da je prvostupanjski sud odmjerio prekratku kaznu jer sve utvrđene okolnosti nisu primjereno vrednovane prilikom odmjeravanja visine jedinstvene kazne zatvora.
VKS je istaknuo da su optuženiku kao olakotne okolnosti pravilno cijenjene prijašnja neosuđivanost, priznanje djela u kojem je izrazio određenu kritičnost i žaljenje te činjenicu da je otac četvero djece od kojih je dvoje maloljetno.
''No, otegotne okolnosti zaslužuju strože kažnjavanje'', naglasio je VKS precizirajući da je optuženik iskazao dugotrajnost i upornost u činjenju teških kaznenih djela, a koje nisu dovoljno došle do izražaja prilikom odmjeravanja jedinstvene kazne.
Sud je naglasio da su kaznena djela započela kada je žrtva bila u dobi od svega 11 godina te kako su radnje kaznenih djela negativno utjecale na cjelokupni razvoj žrtve. Uz to, VKS ističe kako se D.S. dugo bavi folklorom i da je bio voditelj različitih folklornih skupina pa postoji opasnost da bi u obavljanju ove djelatnosti s djecom mogao ponovo počiniti kazneno djelo.
Zato mu je izrečena sigurnosna mjera doživotne zabrane obavljanja djelatnosti u kojima dolazi u redovit kontakt s djecom, zaključio je VKS.",vijesti
http://index.hr/sport/clanak/pogledajte-kako-je-sudac-naljutio-bojana-bogdanovica-tijekom-utakmice/2317207.aspx,pogledajte-kako-je-sudac-naljutio-bojana-bogdanovica-tijekom-utakmice,"BOJAN BOGDANOVIĆ odigrao je još jednu dobru utakmicu i s 18 poena sudjelovao u pobjedi Utah Jazza protiv Atlanta Hawksa. Susret u Salt Lake Cityju je završio rezultatom 110:98.
U osmoj pobjedi Jazza u 11. utakmici sezone hrvatski reprezentativac pogodio je dvije od pet ispaljenih trica i imao pet ubačaja iz igre iz 13 pokušaja. Dodao je skok i asistenciju za 31 odigranu minutu utakmice u kojoj se u jednom trenutku i naljutio na suca.
Dogodilo se to pred sam kraj druge četvrtine utakmice. Bogdanović je htio brzo izvesti loptu sa strane i vjerojatno pronaći nekog suigrača u akciji na nepostavljenu obranu Hawksa. Sudac je odugovlačio s predajom lopte hrvatskom igraču, a to je njega naljutilo do te mjere da je počeo gestikulirati i objašnjavati sucu što je napravio.

VIDEO: Arena Sport",sport
http://index.hr/vijesti/clanak/prijetio-smrcu-djevojkama-u-istri-pa-jednoj-stolicom-razbijao-auto/2317247.aspx,prijetio-smrcu-djevojkama-u-istri-pa-jednoj-stolicom-razbijao-auto,"POLICIJA u Labinu provela je kriminalističko istraživanje i utvrdila sumnju da je 29-godišnji hrvatski državljanin počinio dva kaznena djela prijetnje i kazneno djelo oštećenje tuđe stvari.
Muškarca se sumnjiči da je 6. listopada oko 22 sata u ugostiteljskom objektu na Trgu Republike u Raši vikao i razbijao čaše i boce te je prijetio smrću dvjema djevojkama u dobi od 20 i 21 godinu, što je kod njih izazvalo strah i uznemirenost.
""Potom je izašao iz ugostiteljskog objekta te je sa stolicom udarao po automobilu Audi, pulske registracijske oznake, u vlasništvu 21-godišnjakinje. Policijski službenici proveli su nad osumnjičenim 29-godišnjakom kriminalističko istraživanje te su ga danas u jutarnjim satima priveli u pritvorsku jedinicu Policijske uprave istarske"", objavila je policija.
 ",vijesti
http://index.hr/sport/clanak/procurila-snimka-brutalnog-sukoba-na-nfl-utakmici-nokautirali-navijaca-pa-ga-gazili/2317106.aspx,procurila-snimka-brutalnog-sukoba-na-nfl-utakmici-nokautirali-navijaca-pa-ga-gazili,"NA UTAKMICI NFL-a došlo je do tučnjave čija je snimka vrlo brzo obišla svijet zbog razine brutalnosti koju se može vidjeti. Do sukoba je došlo na utakmici između Los Angeles Ramsa i Tennessee Titansa odigranoj prije dva dana u Los Angelesu.
Dva navijača gostujuće momčadi odlučila su slaviti dobru igru svojih igrača, ali očito na pogrešnom mjestu jer su oko njih bili samo navijači protivničke momčadi. Navijačima Ramsa očito se nije svidjelo što se dvojac toliko opustio pa su odlučili situaciju riješiti šakama.
Poletjele su šake, piva i mobiteli, a dvojica navijača Titansa se nisu dobro provela. Obojica su završili nokautirani i pali na stepenice, a jednog od njih dodatno je dok je bio na podu nagazio jedan od navijača Ramsa.
🤦🏾‍♂️ #Titans #RamsHouse pic.twitter.com/I7dt9fGh7r",sport
http://index.hr/vijesti/clanak/prosvjednici-protiv-covidpotvrda-molili-krunicu-batarelo-odrzao-govor/2317054.aspx,prosvjednici-protiv-covidpotvrda-molili-krunicu-batarelo-odrzao-govor,"NA MARKOVOM trgu se održava novi prosvjed protiv covid-potvrda i cijepljenja. 
Prosvjednici su se počeli okupljati oko 17:30, a na trgu ih je bilo nekoliko stotina.

Protive se širem uvođenju covid-potvrda koje će 15. studenoga postati obavezne u javnim i državnim službama. U rukama drže lampione.
Prosvjed je nadgledala interventna policija, a na trgu su bila i djeca.
Prosvjednici su molili krunicu i hodali u koloni kojoj je na čelu bio čelnik ultrakatoličke udruge Vigilare Vice Batarelo.
Batarelo: Cijepljenje se nameće zdravim ljudima
Batarelo je održao govor.
""Prisilno cijepljenje se nameće zdravim ljudima koji se nemaju potrebu cijepiti. Vi koji ste tu, sve vas je više, pozovite ljude. Važno je da ispunimo ovaj dio do Lotrščaka"", rekao je.
""Ovdje smo jer tražimo svoja prava"", kaže.
""Važno je da smo zajedno kao narod, kako smo bili i 91."", rekao je. Okupljeni su pljeskali.
Kaže da će osigurati pravnu pomoć svima koji se ne žele cijepiti i testirati.
Govorio je i odvjetnik Mate Knezović, koji je poručio: ""Ne bojte se."" Pozvao je sve da pozovu ""susjede, žene, djecu na sutrašnji prosvjed"".
Štokinger: Statistika umrlih od covida - laž
Batarelo je najavio idućeg govornika, pravnika Tomislava Štokingera.
""Draga braćo i sestre, dragi sugrađani. Ja sam diplomirani pravnik, branitelj i autor knjige Vukovar - grad koji je obranio Hrvatsku. 21 godinu sam radio u Ministarstvu zdravstva i uvijek sam bio ocijenjen najboljom ocjenom"", rekao je.
""U petak sam dao otkaz. Nemam drugi posao i svjestan sam da sam ostao bez prihoda. Međutim, svih ovih godina sam služio u upravi moje države, za naše građane. Više nisam mogao služiti vlasti koja fašističkim metodama segregira vlastite građane"", rekao je Štokinger.
Kaže da zna neke stvari koje obični građani ne znaju.
""Međutim, reći ću samo tri riječi: laž, laž i laž! Pozitivni i negativni testovi - laž! Statistika umrlih od covida - laž! Da samo znate koliko je ljudi umrlo jer nije moglo dobiti usluge zbog ove histerije. Da znate koliko je ljudi završilo na psihijatriji zbog ove fašističke medijske harange"", rekao je. 
Okupljeni su počeli skandirati ""izdaja"".
""Ovo je najveći specijalni rat u povijesti čovječanstva""
""Kako volim svoju zemlju, još od 2000. godine bavim se proučavanjem specijalnog rata. Draga braćo i sestre, u tijeku je najveći specijalni rat u povijesti čovječanstva, protiv čovječanstva"", kaže.
Najjače oružje u tom ratu su mediji, rekao je.
""Mediji u svijetu, a pogotovo u Hrvatskoj, ispisuju najcrnje stranice svog postojanja. Nacistička propaganda je ništa u odnosu na medije, pogotovo u Hrvatskoj"", kaže.
""Kad to sve znamo, što nam je činiti? Treba se boriti, ali kako? Reći ću vam. Nema ništa od prosvjeda. Nasiljem se nikad ništa nije riješilo pa neće ni ovaj rat. Potrebno je da svi slobodni ljudi organiziraju alternativni svijet u kojem neće priznati vladajuće politike i mjere"", rekao je.
""Ova bitka se vodi u ime Isusa Krista i Blažene Djevice Marije. Ali ova bitka nije unaprijed odlučena. Isus od nas traži vjeru, odricanje i patnju. Pitam vas jeste li spremni krenuti u borbu?"" kaže. 
Okupljeni viču da jesu.
""Jeste li spremni na veliku patnju, da možda ostanete bez posla, da vas se odrekne obitelj, da ćete biti gladni i promrzli, da ćete možda iskusiti smrt?"" pita.
Okupljeni viču ""idemo"", ""da"" i ""za Isusa Krista"".
Za kraj je rekao da će naziv pokreta koji će uslijediti biti ""Nacija slobodnih"".
Govor je završio skandiranjem okupljenih, vikali su ""nacija slobodnih"", a Štokinger je rekao da će ih povesti u pobjedu.
Prosvjedovat će u još šest gradova
Prosvjede su najavljivali i iz Inicijative prava i slobode, iz koje su jutros objavili najavu današnjih prosvjeda u Zagrebu i još šest gradova.
U Zadru će se prosvjed održati u 20 sati, u Splitu u 21, u Šibeniku u 19, u Osijeku u 20, u Puli u 19 te u Vinkovcima u 20 sati.
Prosvjednici su jučer pred vladu i sabor došli sa svijećama u rukama, a sve je prije dva dana najavila ultrakatolička udruga Vigilare.
>> VIDEO Prosvjed pred saborom i vladom zbog covid-potvrda, stigla i policija",vijesti
http://index.hr/sport/clanak/rukometasi-u-subotu-igraju-protiv-slovenije-evo-sto-su-radili-na-pripremama/2316036.aspx,rukometasi-u-subotu-igraju-protiv-slovenije-evo-sto-su-radili-na-pripremama,"KRATKE jednotjedne pripreme hrvatske rukometne reprezentacije u Poreču stigle su gotovo do samog kraja, a u subotu reprezentaciju u Novigradu čeka prijateljski susret protiv Slovenije u 18 sati. 
""Jedna zahtjevna faza bliži se kraju i jako bitna faza za nas jer smo ušli u određene promjene. Velika je odgovornost na novim igračima, ali vjerujem da ćemo odgovoriti svim tim izazovima. Marin Šipić je malo osjetio rame, nije ništa ozbiljno, ali pozvali smo Grahovca da uskoči na njegovo mjesto"", kazao je izbornik Hrvoje Horvat. 
Prema najavama Slovenija bi trebala stići kompletna, bit će tu Blaž Janc, Domen Makuc, Miha Zarabec, Borut Mačkovšek, Gašper Marguč, Blaž Blagotinšek i druga velika imena iz najboljih svjetskih klubova poput Barcelone, Kiela, Veszprema i Pick Szegeda. Na posljednjem Europskom prvenstvu 2020. godine Slovenci su osvojili četvrto mjesto, a u Egiptu na Svjetskom prvenstvu ove godine bili su deveti.
Hrvatska neće biti kompletna u tom susretu. Neće biti Luke Cindrića, koji se još oporavlja od ozljede, a Fran Mileta se nedavno teško ozlijedio i za njega je ova sezona završena.
Zbog sve teže epidemiološke situacije broj gledatelja u dvorani u Novigradu je ograničen, ali će navijači hrvatsku reprezentaciju moći gledati u izravnom prijenosu na HTV-u 2.
""Dobro je bilo, izbornik nam je pokazao kako želi u budućnosti da izgleda reprezentacija, a mi smo to pokušali vježbati na terenu. Sutra na utakmici ćemo to i pokazati. Mislim da ne trebamo previše pričati o našim protivnicima, nego pričati o nama, o našoj igri. Pozivam sve navijače da dođu u dvoranu"", poručio je reprezentativac Hrvatske Domagoj Pavlović. ",sport
http://index.hr/vijesti/clanak/sin-osnivaca-hcspa-dobio-cetiri-godine-zatvora-za-pokusaj-ubojstva/2317044.aspx,sin-osnivaca-hcspa-dobio-cetiri-godine-zatvora-za-pokusaj-ubojstva,"ŽUPANIJSKI sud u Zagrebu nepravomoćno je na četiri godine zatvora osudio Hrvatina Gabelicu (50), optuženog da je u rujnu 2020. godine u svojem stanu u zagrebačkoj Dalmatinskoj ulici nožem pokušao ubiti Marinka Mikulčića (50).
Sutkinja zagrebačkog Županijskog suda Željka Skomeršić je u pojašnjenju nepravomoćne presude istaknula da sud nije prihvatio Gabeličine tvrdnje da se branio, precizirajući kako je obrana optuženika kontradiktorna njegovoj prvoj obrani, prikupljenim materijalnim dokazima i provedenim vještačenjima.
Dok je ranjeni čekao dolazak hitne, Gabelica je čistio stan od krvi
Sud je pri izricanju presude kao olakotne okolnosti cijenio Gabeličinu smanjenu ubrojivost u trenutku nedjela, neosuđivanost i činjenicu da je nastavnik likovnog odgoja, dok je kao otegotne okolnosti uzeo u obzir osobito teške ozljede koje je nanio Mikulčiću te bešćutnost i bezobzirnost optuženika koji je čistio stan od krvi dok je Mikulčić čekao dolazak hitne pomoći.
Sud je Gabelici, sinu osnivača Hrvatske čiste stranke prava Ivana Gabelice, odredio i obaveznu mjeru liječenja od ovisnosti o drogi te produljio mjeru opreza prema kojoj se ne smije približavati Mikulčiću i njegovoj majci bliže od 100 metara. Uz to, Gabelica mora platiti i troškove suđenja u iznosu od 93.108 kuna.
Gabelica, koji je danas nazočio objavi presude, optužen je da se 19. rujna 2020. oko 21:30 posvađao s Mikulčićem, kojeg je potom ubo nožem u lijevu bočnu stranu donjeg dijela torza. Marinko Mikulčić je tom prilikom zadobio ubodno-reznu ranu trbuha s ozljedom dijela debelog crijeva, a život mu je spašen hitnom liječničkom intervencijom.",vijesti
http://index.hr/vijesti/clanak/sindikat-holdinga-bijesan-zbog-najave-otkaza-za-750-osoba/2317162.aspx,sindikat-holdinga-bijesan-zbog-najave-otkaza-za-750-osoba,"JUČER je održan sastanak uprave Zagrebačkog holdinga s predstavnicima sindikata Zagrebačkog holdinga.
Jutros je sindikat, u tekstu koji potpisuje predsjednik ovog sindikata Dražen Jović, objavio svoje viđenje sastanka.
Ukratko, nisu zadovoljni onim što se od njih traži, a traže se odricanja.
""UPRAVA HOLDINGA U EPIZODI ""KAJ BI NAM ŠTELI DATI?"""", stoji u naslovu objave.
""Jučer je održan sastanak koji je predložila Uprava Holdinga između Pregovaračkih odbora poslodavca i sindikata sa predloženom temom sklapanja Dodatka II kolektivnog ugovora za radnike Zagrebačkog holdinga.
U samome organizacijskom dijelu sastanak je bio promašen, a nakon toga i najavljena tema, a kasnije i sami sastanak"", počinju.
Kažu da je sastanak u startu bio osuđen na propast.
""Na samome sastanku su nedostajala 2 člana Uprave, ali prvenstveno je nedostajao predsjednik Uprave g. Novaković, te je u startu sastanak bio osuđen na propast.
Nestvarno je da se saziva sastanak Pregovaračkih odbora bez da se poštuju osnove zakonskih odredbi, a to je da predstavnici sindikata ne znaju tko su članovi Pregovaračkog odbora poslodavca, jer nikada nam formalno-pravno nije dostavljen taj dokument, kao niti punomoći imenovanih pregovarača da oni doista imaju ovlasti otvoriti pregovore, pregovarati i možda u konačnici nešto potpisati.
Kako bi fijasko bio potpun slijedom nesnalaženja nije se mogao dogovoriti niti Protokol o kolektivnim pregovorima, odnosno o onome o čemu se pregovara o čemu se također treba postići suglasje obje strane"", kažu.
""Čudna dimenzija"" sastanka
Kažu da je sastanak otišao u neku ""čudnu dimenziju""
""Čudno, doista čudni formalno pravni propusti od strane Uprave Holdinga i doista ne možemo ulaziti u razloge fijaska u samoj pripremi sastanka, a sastanka je najavljen kao sastanak Pregovaračkih odbora.
Nakon toga sastanak je otišao opet u neku ""čudnu dimenziju"" razgovora, koju doslovno možemo nazvati kao u naslovu: ""Kaj bi nam šteli dati?"".
Opet smo onako paušalno, bez ikakve ozbiljne analize, bez ikakve platforme dobili pojašnjenje prethodnog pojašnjenja, ""prezentacije koja je održana u četvrtak"" i podatke koji doslovno ne pokazuju ništa"", pišu.
Objavili svoje zahtjeve
""Podsjećamo što mi kao sindikat predlažemo i tražimo:
1) Završetak cjelokupne reorganizacije i sistematizacije u svim trgovačkim društvima u vlasništvu Grada Zagreba, koja jedina temeljem zakonskih odredbi, ali prvenstveno odredbi kolektivnih ugovora može pokazati da li ima i na kojim radnim mjestima manjka ili viška zaposlenih, te ispravak prakse rada ""na istim poslovima, a različitim koeficijentima"" ili ""rad na poslovima na kojima nisu dodijeljeni ispravni ugovori o radu sukladno radnim mjestima na kojima radnici rade""
2) Tražimo da Uprave svih trgovačkih društava sa ""potezom pera"" doslovno reducira sva radna mjesta ""izvan grupa složenosti"", jer Uprave su i postavile pomoćnike, savjetnike, koordinatore, zamjenike, stručne suradnike, naravno poštujući sve zakonske odredbe. To je bilo koja Uprava mogla napraviti ""jučer"" s nekoliko ""poteza pera""
3) Tražimo da se konačno okonča izbor svih voditelja podružnica ili članova Uprave i direktora u trgovačkim društvima, da bi jednostavno dobili odgovorne osobe s kojima možemo krenuti u rješavanje otvorenih pitanja. Otvorena pitanje se ne mogu rješavati sa predstavnicima poslodavca koji su i doveli tvrtke u ovakvo stanje, oni trebaju otići i treba jednostavno postaviti nove ljude sukladno najavama Uprave Holdinga, gradske vlasti i prijedloga sindikata. Ostanak određenog dijela rukovodećeg kadra na funkcijama v.d. voditelja podružnica je loše, ali pravo je odgovornih, jer cijeli sustav stoji, urušava se i gubimo vrijeme svi skupa do novoga javnog natječaja
4) Nemamo odgovora koji je plan zapošljavanja operativnih radnika (nedostaju), prestanak zapošljavanja radnika preko agencija na poslove koji nisu povremeni ili privremeni i Grad Zagreb treba prestati zapošljavati na taj način
5) Što planira Uprava Holdinga sa revitalizacijom, stavljanjem u funkciju ili eventualnom prodajom vrijednog zemljišta i imovine s kojom raspolaže
6) Što se događa i da li se radi na reviziji svih ugovora sa vanjskim tvrtkama/kooperantima/suradnicima/odvjetničkim društvima, te što su pokazale revizije tih ugovora, te kada će se poslovi osigurati za gradska poduzeća naravno sukladno mogućnostima pojedinih gradskih poduzeća
Naravno na ova pitanja koja sam postavio gđa. Subašić Maras nisam dobio nikakav odgovor, koji se može protumačiti ""planom, vizijom, idejom"", jer odgovora jednostavno nema"", stoji u zahtjevima.
Zgroženi najavom otkaza
Šef sindikata Jović potom piše da je zgrožen najavom otkaza za 750 osoba.
""Osobno sam zgrožen jednostavnošću najave kako je 750 radnika viška u Holdingu, jer govorimo o ljudima, djeci i obiteljima, a što je najvažnije ""razbacujemo se brojkama"", jer taj broj se može utvrditi samo završetkom reorganizacije i sistematizacije radnih mjesta.
Paušalno iznositi brojke o broju viškova je potpuno promašeno i ima svrhu zastrašivanja radnika, jer tamo gdje Uprava može rezati ""potezom pera"" na mjestima savjetnika, pomoćnika i sličnim radnim mjestima do voga trenutka nije došao niti jedan jedini prijedlog od strane Uprave da se racionalizira poslovanje ili da se ostvare uštede na takvim radnim mjestima"", piše.
Sindikat: Tražimo da sječa kadrova krene na rukovodećim mjestima
U nastavku dopisa tvrdi se da bi sječa kadrova trebala krenuti među rukovodećim kadrovima
""Stoga molim i javnost i medije u svrhu zaštite radnika da se objektivno izvijesti javnost, jer na rukovodećim mjestima nema 750 radnika. Također sindikati traže da ""sječa kadrova"" krene na rukovodećim mjestima, a ne na radničkim mjestima i naravno da će reprezentativni sindikati znati zaštiti svoje članove u svezi otkaza"", pišu.
""Nakon opetovanih ovlaš donijetih ""projekcija projekcija"" o otkazu za cca 750 radnika, a bez odgovora na prethodno odgovorenih pitanja prezentacija je završila sa rokom da se sve može i treba završiti do 15.12. ove godine, što je moguće samo ako Uprava Holdinga krene u cijelu priču sa novim voditeljima podružnica, sa dobrom namjerom da se isprave nelogičnosti na radnim mjestima, da krene sa smanjivanjem kadrova na rukovodećim mjestima i da prestane sa ""skrivenim pokušajima"" umanjivanja radničkih prava, ali naravno i da ne bude po onoj ""što se babi htilo, to se babi snilo"""", pišu.
Zgroženi zahtjevom da se božićnica daje samo firmama koje posluju u plusu
""Kada pomislite da ne možete iz loše pripremljenog i formalno pravno odrađenog sastanka, te da ne može gore u drugome dijelu sastanka dobijete Prijedlog Dodatka II Kolektivnog ugovora za radnike Zagrebačkog holdinga u kome se traži slijedeće:
1) Odricanje od ""božićnice"" u visini 1.250,00kn i ""nagrade"" u visini 2.500,00kn za ovu 2021 god
2) Da se u budućnosti i do isteka KU ""nagrada"", božićnica"" i ""regres"" vežu pojednostavljeno uz poslovanje poduzeća (pozitivno poslovanje DA, negativno poslovanje NE)
3) Da se izmjeni članak 94 KU
4) Da se briše članak 115 KU""
""Nećete dobiti ni lipu od radnika""
A onda ide zaključak.
""Mislim da je deplasirano uopće tražiti nešto od radnika i već sam nebrojeno puta rekao i napisao slijedeće:
1) Kada mi netko od strane Uprave nekoga trgovačkog društva ili Grada Zagreba argumentirano obrazloži na današnje vrijeme koja je to odgovornost/krivica/propust radnika koji rade u Holdingu većinom za plaće između 4500-5500 kuna ili kakva je odgovornost/propust/krivica radnika ZET-a (jer očito je da će se i na ostala trgovačka društva pokušati ""preliti"" smanjivanje prava i otpuštanja) za neplanska zapošljavanja savjetnika, pomoćnika, cijele ""vojske visoko pozicioniranih radnih mjesta"", koja je odgovornost radnika za promašene investicija, planove, koja je odgovornost radnika za davanje poslova vanjskim firmama, koji su to kredit pod nepovoljnim uvjetima ili obveznice potpisali radnici i slične promašaje ""sposobnih Uprava sa vrhunskim CV papirima"", tada ali samo tada možemo razgovarati o ""odricanju radnika od nekih prava"" u ime i za ime boljeg sutra.
Do tada ponovit ću odgovor na pitanje: ""Kaj bi nam šteli dati?"" odgovor je da nećete dobiti NITI 1 LIPU od radnika"", stoji u zaključku.
",vijesti
http://index.hr/sport/clanak/slavnu-nogometasicu-psga-pretukli-sipkama-napad-narucila-suigracica-i-konkurentica/2317330.aspx,slavnu-nogometasicu-psga-pretukli-sipkama-napad-narucila-suigracica-i-konkurentica,"ZASTRAŠUJUĆA priča iz vrhunskog ženskog nogometa, i to iz kluba koji je jučer pobijedio Real u Ligi prvakinja.
Aminata Diallo, vezna nogometašica PSG-a, uhićena je jer je naručila premlaćivanje šipkama Kheire Hamraoui, koja joj je suigračica u klubu i reprezentaciji Francuske, i to zato što joj je konkurentica za mjesto u momčadima.
Ovo je nogometašica PSG-a uhićena jer je naručila brutalno premlaćivanje suigračice

PSG je potvrdio da je Diallo danas privedena u sklopu istrage otvorene nakon napada na igračicu kluba u četvrtak navečer te dodao: ""Otkako je izvršen napad, klub je poduzeo sve nužne mjere kako bi jamčio zdravlje, dobrobit i sigurnost svim članicama momčadi. PSG usko surađuje s policijom kako bi se rasvijetlili detalji napada. Klub detaljno prati tijek istrage i poduzet će odgovarajuće mjere."" 
Diallo je iz zajedničkog izlaska vozila Hamraoui kući. Odvela ju je do napadača
L'Equipe donosi detalje nevjerojatnog slučaja i napada: ""Nakon zajedničkog izlaska igračica PSG-a, koji je završio večerom u restoranu blizu Bulonjske šume, Hamraoui se kući vraćala autom koji je vozila Diallo. Oko 22 sata automobilu su prišla dvojica maskiranih muškaraca. Jedan je otvorio vrata i sa suvozačkog mjesta izvukao Hamraoui. Zatim su obojica napadača nju udarali željeznim šipkama po nogama prije nego što su pobjegli s mjesta napada."" Hamraoui je prebačena u bolnicu, gdje su joj tretirane rane na nogama i rukama. Naravno, nije igrala u pobjedi PSG-a nad Realom (4:0) u LP-u. 
Žrtva napada je slavna i trofejna nogometašica. Ovo joj je druga gaža u PSG-u, nakon one od 2012. do 2016. Hamraoui je tijekom dvije godine u Lyonu i Barceloni osvojila sva četiri nacionalna prvenstva i tri Lige prvaka. Ljetos se vratila u PSG. Tamo ju je dočekala Diallo, koja je tri mjeseca kasnije organizirala brutalni napad na nju. ",sport
http://index.hr/vijesti/clanak/slovenska-vlada-povecat-ce-place-nekih-radnika-u-zdravstvu-i-socijali/2317314.aspx,slovenska-vlada-povecat-ce-place-nekih-radnika-u-zdravstvu-i-socijali,"SLOVENSKA vlada i sindikati zaposlenih u zdravstvu i socijalnoj skrbi su uskladili i parafirali sporazum o znatnom povećanju plaća u tim djelatnostima za pojedina radna mjesta, a najviše za medicinske sestre na intenzivnim odjelima kojih dramatično nedostaje.
Ministar zdravstva Janez Poklukar, koji je parafirao sporazum u ime vlade, rekao je da bi se njegove odredbe mogle primijeniti već pri isplati plaća u prosincu.
Prema ocjeni sindikata, dogovor koji predviđa povećanje plaća od 4 do 24 posto, ovisno o radnom mjestu, odnosi se na oko 35 tisuća zaposlenih, a državu će stajati dodatnih 40 milijuna eura godišnje.
Najveće povećanje - 24 posto, predviđeno je za plaće medicinskim sestrama na intenzivnim odjelima.
Povišicu od oko 16 posto dobili si zaposleni u socijalnim ustanovama te ostale medicinske sestre, bolničari i tehničari.
Nedostatak radnika
Plaće će se povećati za oko 80 posto zaposlenih u zdravstvenom sektoru te većini u ustanovama socijalne skrbi, predviđa sporazum.
Pregovori o povećanju plaća za srednji i viši medicinski kadar vođeni su od srpnja ove godine, a intenzivirani su četvrtim valom epidemije covida-19 koji je ukazao na kadrovske probleme s kojima se suočavaju bolnice, osobito u zbrinjavanju covid-pacijenata na intenzivnim odjelima.
Na Sveučilišnom kliničkom centru (UKC) u Ljubljani, prema nekim izjavama odgovornih, zbog nedovoljnih plaća i fluktuacije kadra u inozemstvo trenutno nedostaje 30 posto potrebnih medicinskih sestara, osobito onih osposobljenih za rad na intenzivnim odjelima,
Kako je ovih dana izjavio Franc Vindišar, državni tajnik u ministarstvu zdravstva, standard za intenzivne odjele prije epidemije covida-19 bio je da se 4 medicinske sestre skrbe za jednog pacijenta dnevno.
Sada je taj standard spušten na manje od dvije sestre, što svjedoči o dramatičnosti situacije i nedostatku osposobljenog medicinskog kadra u kriznoj situaciji s naglim povećanjem hospitalizacija.",vijesti
http://index.hr/sport/clanak/sostaric-objavio-popis-rukometasica-za-sp-hrvatska-tamo-prvi-put-nakon-10-godina/2317091.aspx,sostaric-objavio-popis-rukometasica-za-sp-hrvatska-tamo-prvi-put-nakon-10-godina,"ZA tri tjedna u Španjolskoj počinje SP za rukometašice (od 1. do 19. prosinca), a zahvaljujući bronci sa zadnjeg Eura, nakon deset godina tamo će biti i Hrvatska.
Izbornik Nenad Šoštarić imat će manje od deset dana za pripreme koje počinju 22. studenog, a reprezentacije će do polaska za Španjolsku 30. studenog trenirati u Poreču.
Za to vrijeme će odigrati dvije prijateljske utakmice sa Slovenijom, 25. studenog zatvorenog tipa te dva dana kasnije uz prijenos na RTL televiziji. 
Na popisu su sve ključne igračice brončane ekipe, a Šoštarić je pozvao i iskusnu Anu Turk na poziciji desnog krila, što je svakako malo iznenađenje. Poziv je dobila i povratnica nakon ozljede Josipa Mamić, zatim je tu i mlada Laura Burić, kao i Tena Japundžija. Četiri igračice za samo dva mjesta. 
Hrvatska skupina G igra se u Castellonu, a igračice Nenada Šoštarića otvaraju turnir s Brazilom (2. prosinca) pa slijede Paragvaj (4.) i Japan (6.). Tri reprezentacije prolaze u drugi krug, ali plan je prenijeti sva četiri boda jer s njima bi četvrtfinale, u konkurenciji Španjolske, Austrije, Kine i Argentine, s kojima se Hrvatska križa, bilo dohvatljivo.
Popis za pripreme:
PIJEVIĆ, ALBA FEHERVAR KC
IVANA KAPITANOVIĆ, METZ HANDBALL
LUCIJA BEŠEN, RK LOKOMOTIVA ZAGREB
PAULA POSAVEC, RK KRIM MERCATOR
ANDREA ŠIMARA, RK LOKOMOTIVA ZAGREB
ANA TURK, RK PODRAVKA VEGETA
JOSIPA MAMIĆ, RK LOKOMOTIVA ZAGREB
LARA BURIĆ, RK LOKOMOTIVA ZAGREB
KATARINA JEŽIĆ, HC SIÓFOK KC
ANA DEBELIĆ, VIPERS KRISTIANSAND
ĆAMILA MIČIJEVIĆ, METZ HANDBALL
LARISSA KALAUS, RK PODRAVKA VEGETA
VALENTINA BLAŽEVIĆ, CS MAGURA CISNADIE
DEJANA MILOSAVLJEVIĆ, RK PODRAVKA VEGETA
STELA POSAVEC, RK LOKOMOTIVA ZAGREB
DORA KRSNIK, PLAN DE CUQUES HB
DORA KALAUS, RK LOKOMOTIVA ZAGREB
IVANA DEŽIĆ, ŽRK KOKA VARAŽDIN
TENA JAPUNDŽA, RK LOKOMOTIVA ZAGREB
PRIČUVNE IGRAČICE (Dolaze u slučaju naknadnog poziva)
GABRIJELA BEŠEN BARTULOVIĆ, DUNAUJVAROSI KOHASZ KA
KORINA KARLOVČAN, RK PODRAVKA VEGETA
GABRIELA GUDELJ, ŽRK ZRINSKI
INES LISJAK, RK LOKOMOTIVA ZAGREB
KATARINA PAVLOVIĆ, HC ROCASA GRAN CANARIA
KRISTINA PRKAČIN, SZOMBATHELYI KKA",sport
http://index.hr/sport/clanak/sport-real-stvara-nove-galacticose-oko-halanda-i-mbappea-ovo-je-plan/2317123.aspx,sport-real-stvara-nove-galacticose-oko-halanda-i-mbappea-ovo-je-plan,"REAL MADRID uskoro ulazi u eru novih Galacticosa, piše španjolski Sport. Predsjednik Florentino Perez će tu momčad graditi na dvije najveće mlade nogometne zvijezde, Kylianu Mbappéu i Erlingu Halandu.
Kako bi Real došao do potrebnih sredstava za dva mega transfera, potrebno je riješiti se čak petorice igrača. Isco, Marcelo i Gareth Bale već dugo vremena ne igraju ozbiljnu ulogu, a imaju astronomsku plaću. Srećom po Madriđane, ugovor im istječe na ljeto i navodno im klub neće ponuditi novi. Njihovim odlaskom trebao bi se jako otvoriti budžet za nove plaće.
Uz to, Real će se pokušati riješiti dvojice igrača koji su ispali veliki promašaj. Prvi je srpski napadač Luka Jović kojeg je Real doveo za 60 milijuna eura, a sada se nada izvući barem upola toliko. Drugi je Eden Hazard. Belgijskog napadača Real je platio čak 115 milijuna eura, a sad ga je spreman prodati za 50 milijuna eura.
Sve ovo moglo bi donijeti Realu oko 130 milijuna eura, što bi bio ogroman kapital u lovu na francuskog i norveškog napadača. Florentino Perez, piše Sport, čini sve da obojicu dovede u klub već na ljeto.
",sport
http://index.hr/sport/clanak/srdjan-djokovic-zapamtite-i-izgovorite-to-srbin-najbolji-sportas-svih-vremena/2316526.aspx,srdjan-djokovic-zapamtite-i-izgovorite-to-srbin-najbolji-sportas-svih-vremena,"PRVI tenisač svijeta Novak Đoković sedmi je put osvojio ATP turnir iz serije Masters 1000 u pariškom Bercyju. U finalu jednog od najprestižnijih turnira nadigrao je drugog igrača svijeta Rusa Daniila Medvedeva 4:6, 6:3, 6:3.
Đoković je povijesni Masters osvojio protiv prošlogodišnjeg osvajača. Đokoviću je ovo ukupno 37. titula na turnirima iz serije Masters 1000, čime je postao najbolji u povijesti. Dosad su on i Rafael Nadal dijelili prvo mjesto s po 36 naslova.
Srbinu, koji je još u subotu osigurao broj 1 na ATP ljestvici na kraju godine, ovo je ukupno 86. osvojeni turnir u karijeri. Đokoviću i Medvedevu ovo je bio 10. međusobni susret, a omjer je sada 6:4 u korist Đokovića. U 2021. godini sastali su se ukupno tri puta, svaki put u finalu. Na Australian Openu uspješniji je bio Đoković, a na US Openu Medvedev.
Sinov povijesni uspjeh emotivno je popratio Srđan Đoković:
""Oduševljen sam, kao i ogromna većina svijeta. Cijeli slobodarski svijet se raduje pobjedi našeg Novaka, našeg Srbina, dečka koji je potekao iz ovog naroda. On je najbolji tenisač i sportaš ikada"", rekao je Srđan Đoković za Sport Klub i poručio:
""Zapamtite i izgovorite to. Potekao iz Srbije, najbolji sportaš ikada. To se sada dogodilo i tko zna hoće li ikada više!""
Srđan Đoković je zatim pustio pjesmu Jedna zemlja, jedan tim, za koju je rekao da pokazuje sve ono što treba simbolizirati Srbiju.
""Riječi više nisu dovoljne za to što Novak čini za obitelj i svoj narod. Pronio je slavu Srbije i srpskog naroda u svijetu. Postali smo cijenjeni i poštovani, nismo takvi kakvi su nas smatrali posljednjih desetljeća. Nemoguće je da netko s takvom karizmom i sportskim držanjem potekne iz nekog drugog naroda. Srbijo, hvali Novaka, jer riječi više nisu dovoljne!"" poručio je Srđan i zaključio:
""I kada Novak ode, uvijek će biti najbolji svih vremena!""",sport
http://index.hr/vijesti/clanak/srpska-policija-cuvala-mural-ratka-mladica-od-gradjana-vulin-pred-njim-ostavio-cvijet/2317115.aspx,srpska-policija-cuvala-mural-ratka-mladica-od-gradjana-vulin-pred-njim-ostavio-cvijet,"VEČERAS je u Beogradu bilo prilično napeto.
Naime, skupina prosvjednika, građana, aktivista iz nevladinih udruga, ali i članova oporbe htjeli su iskazati nezadovoljstvo zbog današnjeg incidenta u Njegoševoj ulici, kada su aktivistkinje gađale jajima mural ratnom zločincu Ratku Mladiću, a zatim su privedene.
Ćorović su grubo priveli policajci u civilu, ne legitimirajući se, a osim nje privedena je i aktivistica Jelena Jaćimović te su poslije saslušanja u policijskoj postaji puštene kasno u utorak popodne.
""Imali su kapuljače, u prvi mah pomislila sam da su desničari, navijači ili već netko iz tih skupina. Bili su grubi, nisu se legitimirali"", rekla je večeras za Hinu Ćorović.
>> VIDEO Dvije žene bacale jaja na Mladićev mural u Beogradu, policija ih odmah odvela
No prosvjednicima je na put stala interventna policija i nije im dozvolila da priđu spornom muralu.
Mladićeve pristaše daskama gađali okupljene građane
Sudionici prosvjeda su, poslije skupa na trgu ispred Doma sindikata, krenuli u prosvjednu šetnju do murala, ali ih je na pedesetak metara  od Murala u Njegoševoj ulici dočekao korodon policije opremljene za razbijanje demonstracija, a ubrzo potom iza njih je formiran i drugi kordon.
Izolirani između dva kordona, uz treći koji je bio postavljen nedaleko od murala Ratku Mladiću, prosvjednici su se u miru i pjevajući revolucionarne i partizanske pjesme iz Drugog svjetskog rata, zadržali u Njegoševoj oko sat vremena.
Kako javlja Nova.rs, kordon interventne policije blokirao je sve prilaze muralu, a na ulice su izašli i desničari, pristaše osuđenog ratnog zločinca Ratka Mladića.
Pristaše Ratka Mladića su preko kordona policije gađali okupljene građane daskama, javlja Nova.rs. 
Desničari koji skandiraju Ratku Mladiću pojavili su se nedaleko od grupe aktivista i građana koje je zaustavila policija te su ih vrijeđali.
Prosvjednici su uzvratili povicima ""fašisti, fašisti"", a policija je reagirala okruživši skupinu desničara.
Kad ih je jedan od organizatora prosvjeda pozvao da se raziđu i nastave prosvjede dok mural ne bude uklonjen, iza kordona se pojavila skupina od dvadesetak desničara koji su počeli vrijeđati i provocirati, skandirajući ime Ratka Mladića, pjevajući četničke pjesme i uzvikujući ""ustaše, ustaše"" i ""Srebrenica nije genocid"".
Mladi desničari došli ""ispoštovati lik i djelo Ratka Mladića""
Kako javlja reporter N1, radilo se o manjoj grupi desničara, uglavnom mlađih muškaraca. Kažu da su se tu okupili da bi ""ispoštovali lik i djelo Ratka Mladića"" i ""iskazali mu zahvalnost"", a na konstataciju novinara N1 da se radi o osuđenom za ratne zločine, jedan od okupljenih je rekao da oni ne priznaju Haški sud.
Nova.rs: Ministar policije ostavio cvijet pred muralom zločincu Mladiću
Kako saznaje Nova.rs, ministar unutrašnjih poslova Aleksandar Vulin se pojavio večeras u Njegoševoj ulici i ispred murala Ratku Mladiću ostavio cvijet u trenucima kad su se prosvjednici i desničari verbalno prepucavali preko policijskog kordona.
Vulin nije htio davati izjave za medije, tek je kratko rekao: ""Sačuvan je javni red i mir, slobodno se krećite gradom.""
Aktivisti su se razišli oko 21:30, ali su najavili da će se i dalje okupljati, sve dok mural ratnom zločincu ne bude prekrečen. 
Ranije danas MUP je, nakon što su mediji javili da policija nadzire i štiti mural s likom Ratka Mladića, priopćio da ""policija ne štiti mural, već štiti javni red i mir"" i ""kontrolira provođenje zabrane okupljanja"", te da zbog toga ""legitimira sve osobe, bez obzira na njihov odnos prema muralu generala Ratka Mladića"".
""Slavljenje zločinca kao heroja""
Inicijativa mladih za ljudska prava (YIHR), kao inicijator uklanjanja murala, u otvorenom pismu poručila je poslije objave da je skup zabranjen kako odustaje od akcije jer ""to više nije običan mural, već spomenik Mladiću, koji je podigao nepoznati autor, ali je stavljen pod zaštitu države Srbije rješenjem MUP-a, ministra Aleksandra Vulina i šutnjom predsjednika Aleksandra Vučića i premijerke Ane Brnabić"".
To je, kako navodi YIHR, ""logičan korak nakon dugogodišnjeg slavljenja zločinaca kao heroja"" od cijelog političkog i državnog aparata i ""nedostatka hrabrosti i savjesti da se preuzme odgovornost za zločine počinjene u ime srpskog naroda"".
Službeni Beograd odbija prihvatiti da je u Srebrenici u srpnju 1995. godine počinjen genocid na Bošnjacima, unatoč presudi haškog suda i kojemu je zapovjednik snaga bosanskih Srba Ratko Mladić zbog ratnog zločina osuđen na doživotni zatvor, a presudu je potvrdilo sudsko vijeće 8. lipnja 2021. godine.",vijesti
http://index.hr/vijesti/clanak/srpski-novinar-kazneno-prijavljen-zbog-intervjua-s-komsicem-nijekao-je-genocid/2317206.aspx,srpski-novinar-kazneno-prijavljen-zbog-intervjua-s-komsicem-nijekao-je-genocid,"NOVINAR srbijanske novinske agencije Tanjug Marko Trošić kazneno je prijavljen jer je tijekom intervjua s predsjedateljem Predsjedništva BiH Željkom Komšićem nijekao sudski potvrđene činjenice da je u Srebrenici počinjen genocid nad Bošnjacima.
Kaznenu prijavu protiv Trošića podnijela je bošnjačka lobistička udruga Institut za istraživanje genocida (IGK) sa sjedištem u Kanadi.
Kako su naveli u priopćenju objavljenom u srijedu, prijava protiv Trošića podnesena je Tužiteljstvu BiH temeljem izmjena državnog kaznenog zakona što ih je potkraj srpnja nametnuo bivši visoki predstavnik za BiH Valentin Inzko.
U BiH je tako od početka kolovoza kaznenim djelom postalo svako nijekanje ratnih zločina uključujući i zločin genocida počinjenog u Srebrenici koji je utvrđen presudama Međunarodnog kaznenog suda za bivšu Jugoslaviju (ICTY) i Međunarodnog suda pravde (ICJ).
Zatvorska kazna od šest mjeseci do pet godina
Zatvorskom kaznom u rasponu od šest mjeseci do pet godina može biti kažnjena svaka osoba koja ""javno odobri, zaniječe, grubo umanji ili pokuša opravdati zločin genocida, zločin protiv čovječnosti ili ratni zločin utvrđen pravomoćnom presudom u skladu s Poveljom Međunarodnog vojnog suda pridruženom uz Londonski sporazum od 8. kolovoza 1945. ili ICTY-a ili ICJ-a ili suda u Bosni i Hercegovini"".
U snimci koja je dostupna medijima od utorka vidi se kako Tanjugov novinar tijekom snimanja intervjua raspravlja s Komšićem o tome je li u Srebrenici bilo genocida ili ne.
Komšić prekinuo razgovor
Komšić je inzistirao na tome da je to nedvojbeno utvrđeno sudskim presudama na što mu je Trošić uzvratio da se s tim presudama ne slaže te da je za njega u Srebrenici počinjen ""strašan zločin"", a ne genocid.
""Onda ćete ovaj intervju morati uraditi s nekim drugim"", kazao mu je Komšić prije nego što je uklonio mikrofon i prekinuo razgovor.
Od stupanja na snagu izmjena kaznenog zakona BiH koje je nametnuo Inzko do sada zbog nijekanja ratnih zločina još nitko nije procesuiran.",vijesti
http://index.hr/vijesti/clanak/stizu-tablete-protiv-covida-kako-djeluju-kad-ih-se-uzima-i-koliko-ce-kostati/2316862.aspx,stizu-tablete-protiv-covida-kako-djeluju-kad-ih-se-uzima-i-koliko-ce-kostati,"ŠTO ako jednostavna tableta može pomoći u izlječenju od covida? Američki farmakološki giganti Merck i Pfizer nedavno su objavili ohrabrujuće rezultate ispitivanja svojih oralnih lijekova za tu pandemijsku bolest. 
Radi se o tabletama koje se uzimaju oralno čim se pojave prvi simptomi covida da bi se izbjegli teži oblici bolesti, a time i bolničko liječenje. 
Za takvom vrstom liječenja traga se otkako je počela ova globalna zdravstvena kriza. 
Nakon višemjesečnih istraživanja Merck i Pfizer objavili su da su stigli do cilja. 
Merck je početkom listopada objavio da za svoju tabletu molnupiravir traži dopuštenje za upotrebu u SAD-u, a Pfizer je isto učinio prošli tjedan za svoj paxlovid.
U oba slučaja riječ je o antiviralnim lijekovima koji djeluju tako što smanjuju mogućnost repliciranja virusa, čime se usporava razvoj bolesti. 
Obje kompanije tvrde da klinička ispitivanja pokazuju da korištenje lijekova značajno smanjuje rizik od hospitalizacije. 
Tvrtke tvrde da molnupiravir rizik smanjuje za 50 posto, a paxlovid za 89 posto, premda se stope učinkovitosti ne bi trebale izravno uspoređivati zbog drugačijih protokola za provedbu ispitivanja. 
Antidepresiv koji je već dostupan javnosti, fluvoksamin, također je pokazao ohrabrujuće rezultate u sprečavanju ozbiljnih oblika bolesti, pokazala je studija brazilskih znanstvenika objavljena u listopadu u Lancetu. 
Zašto su važne?
Ako se učinkovitost tableta potvrdi, bit će to velik korak naprijed u borbi s covidom i zajedno s cjepivom pojačat će terapijski arsenal protiv virusa. 
Terapije već postoje, uglavnom u obliku sintetskih antitijela, no ti se lijekovi ubrizgavaju i obično se daju pacijentima koji su već teško bolesni.  
S druge strane, tablete se mogu brzo prepisati te ih se može jednostavno uzimati a da pacijent i ne napušta dom. 
Liječenje Merckovim i Pfizerovim tabletama, koje zasad ne izazivaju puno nuspojava, trajalo bi pet dana po dvije doze dnevno. 
""Uspjeh tih antiviralnih lijekova otvara novo poglavlje u sprečavanju teških posljedica covida"", rekao je britanski virolog Stephen Griffin. 
Ograničenja? 
Teško je procijeniti uspjeh Merckovih i Pfizerovih terapija jer još nisu objavili podatke o kliničkim ispitivanjima. 
Francuska stručnjakinja Karine Lacombe upozorila je da takve objave farmaceutskih kompanija treba uzeti s oprezom sve dok njihova ispitivanja ne prođu znanstvene recenzije. 
Istaknula je i da bi im takve tablete mogle donijeti ""potencijalno golemo"" tržište. 
Neovisni stručnjaci kažu da neki elementi ukazuju na to da Merck i Pfizer ne daju lažna obećanja. Obje su kompanije klinička istraživanja prekinule ranije nego što se očekivalo, uz blagoslov neovisnih nadzornih odbora, jer su rezultati bili jako dobri. 
Kad je antidepresiv fluvoksamin posrijedi, podaci su dostupni i naišli su na neke prigovore. 
Nekoliko znanstvenika prigovorilo je autorima studije da se nisu ograničili samo na procjenu učestalosti hospitalizacija, nego su analizirali i učestalost produljenog boravka na liječenju u bolnicama što, po njihovom mišljenju, komplicira interpretaciju podataka. 
Kada i koliko? 
Merckov molnupiravir već je odobren u Britaniji. Tamošnje zdravstvene vlasti dale su mu zeleno svjetlo za liječenje osoba podložnih većem riziku od razvoja teške kliničke slike poput starijih, pretilih i dijabetičara. 
Američke i europske vlasti po ubrzanoj proceduri evaluiraju lijekove. 
Nekoliko zemalja već je naručilo zalihe molnupiravira, poput Sjedinjenih Država koje su naručile 1.7 milijuna doza. 
Američka narudžba daje naslutiti i koliko bi lijek mogao stajati. Ukupna joj je vrijednost 1.2 milijarde dolara, što bi značilo da petodnevna terapija molnupiravirom košta oko 700 dolara. 
Pfizer još nije objavio cijenu paxlovida, ali je obećao da će biti ""pristupačna"". ",vijesti
http://index.hr/vijesti/clanak/stozer-imamo-7315-novih-50-ljudi-je-umrlo-82-umrlih-nije-bilo-potpuno-cijepljeno/2317160.aspx,stozer-imamo-7315-novih-50-ljudi-je-umrlo-82-umrlih-nije-bilo-potpuno-cijepljeno,"U PROTEKLA 24 sata zabilježeno je 7315 novih slučajeva zaraze virusom SARS-CoV-2 te je broj aktivnih slučajeva u Hrvatskoj danas ukupno 34.296.
To je najveći broj novozaraženih od početka pandemije.
Među njima je 1940 pacijenata na bolničkom liječenju, od toga su na respiratoru 254 pacijenta.  
Preminulo je 50 osoba. Kako doznaje Index, 18 posto umrlih je bilo cijepljeno.
Cijepljeno 58,20% odraslih
Od 25. veljače 2020., kada je zabilježen prvi slučaj zaraze u Hrvatskoj, do danas ukupno je zabilježeno 514.850 osoba zaraženih novim koronavirusom, od kojih je 9655 preminulo, ukupno se oporavilo  470.899 osoba, od toga 3350 u posljednja 24 sata.  
U samoizolaciji je trenutno 26.131 osoba.  
Do danas je ukupno testirano 3.214.550 osoba, od toga 16.965 u posljednja 24 sata.  
Zaključno s 9. 11. 2021. utrošeno je 3.732.705 doza cjepiva, a cijepljeno je 48.65% ukupnog stanovništva, odnosno 58.20% odraslog stanovništva. 
Na dan 9. 11. 2021. utrošeno je 24.505 doza cjepiva, a od toga su 15.204 osobe cijepljene prvom dozom. 
Zaključno s 9. 11. 2021. 1.974.397 osoba cijepljeno je barem jednom dozom, a od njih je cijepljenje završeno za 1.831.401 osobu (1.704.322 osobe cijepljene su s dvije doze te 127.079 osoba cijepljeno cjepivom Jannsen), što čini 54.14% odraslog stanovništva.  
ŽUPANIJE OBJAVLJUJU NOVE BROJKE",vijesti
http://index.hr/vijesti/clanak/svedski-premijer-podnio-ostavku/2317288.aspx,svedski-premijer-podnio-ostavku,"ŠVEDSKI premijer Stefan Löfven podnio je danas ostavku te će ga vjerojatno naslijediti ministrica financija Magdalena Andersson.
Löfven, bivši zavarivač i sindikalni pregovarač, na čelu je manjinske koalicije od 2014. godine te je već ranije ove godine najavio da će se povući prije sljedećih izbora, koji bi trebali biti održani u rujnu 2022. godine, piše AFP.
Prva žena na čelu švedske vlade?
Ako Andersson postane premijerka, bit će prva žena na čelu švedske vlade. Trebat će joj potpora rascjepkanog parlamenta za preuzimanje premijerske dužnosti.
Moraju je podržati Zeleni, koalicijski partner socijaldemokrata, te Ljevica i Centar, koji su izvan vladajuće koalicije, ali uglavnom podržavaju prijedloge vlade. Löfven će do izbora novog premijera voditi privremenu vladu.
Podsjetimo, švedski parlament je u srpnju ponovno izabrao socijaldemokrata Stefana Löfvena za premijera, koji je mjesec dana ranije podnio ostavku, nakon što je izgubio glasanje o povjerenju.",vijesti
http://index.hr/sport/clanak/teniski-trener-ljubicic-je-hrvat-iz-bih-a-novak-srbin-rat-je-tek-bio-zavrsio/2317039.aspx,teniski-trener-ljubicic-je-hrvat-iz-bih-a-novak-srbin-rat-je-tek-bio-zavrsio,"RICCARDO Piatti, priznati talijanski stručnjak koji je u trenerskoj karijeri vodio neke od najboljih tenisača svijeta, među njima i Ivana Ljubičića do trećeg mjesta ATP-ove ljestvice, priznao je da ne žali što nije imao dulju suradnju s Novakom Đokovićem.
S najboljim tenisačem današnjice, a za mnoge i najboljim svih vremena, Piatti je surađivao 2005./2006. kad je Đokoviću bilo 18 godina.
""Postoji taj mali...""
Suradnja nije potrajala jer je srpski tenisač htio da mu se Piatti u potpunosti posveti, a Piatti nije bio spreman na takvo što. Unatoč tome što je tada smatrao, a rekao je to 2011. godine, da će Đoković biti tenisač koji će biti rame uz rame s Rogerom Federerom i Rafaelom Nadalom.
Piatti u razgovoru za Corriere della Serra kaže da zbog toga ne žali.
""Bilo je to u proljeće 2005. Uživao sam u uspjesima s Ivanom Ljubičićem koji je sa mnom bio od malena i htio dodati neku djecu u svoj tim. ""Postoji taj mali..."", rekao mi je prijatelj. Bio je 250. na svijetu. Samo sam ga jednom vidio, u Australiji gdje ga je Marat Safin pobijedio 6:0, 6:2, 6:1. To vam govori da ne bi trebali rano suditi"", prisjetio se Piatti pa dodao:
""Bili smo zajedno godinu i pol. Primijetio sam da uvijek stisne oči kad ide udariti lopticu pa sam savjetovao njegovu obitelj da ga odvede oftalmologu. Dobio je leće. Rastali smo se jer ga nisam mogao pratiti cijelo vrijeme.""
I dalje sanja Grand Slam naslov
Na pitanje žali li zbog toga što nije trener koji je osvojio 20 Grand Slam naslova, Piatti je odgovorio:
""Nimalo. Njegov je otac od mene zahtijevao potpunu posvećenost. Ali ja sam lojalan svojoj djeci i nisam se mogao rastati s njima. Osim toga, postojao je tu još jedan problem. Ljubičić je Hrvat s korijenima iz Bosne i Hercegovine, a Novak Srbin. Rat na Balkanu taman je završio, a u tim su zemljama neslaganja još bila jako izražena. Odluka da ga pustim je bila ispravna. San za Grand Slam naslovom i dalje je san, nastavlja se potraga za svetim gralom.""
Taj san Piatti, koji je vodio i Bornu Ćorića, sad pokušava dosanjati s Jannikom Sinnerom.",sport
http://index.hr/vijesti/clanak/tko-je-muz-gabrijele-zalac-koji-novinaru-vice-da-zna-sve-o-njemu-i-da-zapali-svijecu/2317224.aspx,tko-je-muz-gabrijele-zalac-koji-novinaru-vice-da-zna-sve-o-njemu-i-da-zapali-svijecu,"U AKCIJI Ureda europskog javnog tužitelja u RH policija je u srijedu ujutro zbog afere Softver uhitila bivšu ministricu regionalnog razvoja i fondova EU Gabrijelu Žalac, ravnatelja Središnje agencije za financiranje i ugovaranje programa i projekata EU Tomislava Petrica te još dvije osobe. 
Mario Žalac, suprug Gabrijele Žalac, pri kraju pretresa njihove obiteljske kuće vikao je na okupljene novinare. U jednom trenutku ljutito im se obratio.
""Hvala što ste došli. Želim vam svima sve najbolje"", govorio je sarkastično. ""Gospon Hedl, kako ste? Kolega iz Vinkovaca, bok. Hvala vam svima, sve najbolje. Gospon Hedl, sve najbolje vam želim. Znam sve o vama. Zapalite svijeću za Sisvete"", vikao je Mario Žalac kojeg su smirivati morali i policijski istražitelji.
Uhićena je Gabrijela Žalac. Njezin suprug vikao je na novinare: ""Hvala vam svima, zbog moje djece. Zapalite svijeću za Sisvete..."" Više: https://t.co/wtLHI2hDZQ #aferaSoftware pic.twitter.com/mxHG5fNkHG
Video: Nova TV
Hrvatsko novinarsko društvo okarakteriziralo je prijetnjom ono što je izgovorio suprug uhićene bivše ministrice te je zatražilo reakciju institucija. 
Tko je Mario Žalac
No tko je Mario Žalac?
U imovinskoj kartici Gabrijele Žalac, koja više nije dostupna, naveo je da je zaposlen u vlastitom obrtu, autoservisu Žaki. Pod plaću za godišnju je napisao isti bruto i neto iznos - 36.784 kune. Drugim riječima, tvrdio je da zarađuje tek 3065 mjesečno.
S Marijem Žalcem Index je razgovarao u travnju 2019. kada je izbila afera s Mercedesom E-klase vrijednim najmanje 400.000 kuna, koji je dulje vrijeme bio parkiran ispred njihove obiteljske kuće, a kasnije se ispostavilo da je auto Gabrijeli Žalac ustupio šibenski tajkun Josip Stojanović Jolly te da je u vlasništvu njegove rent-a-car firme.
Pročitajte što nam je tada rekao suprug Gabrijele Žalac. 
Mario Žalac kad se otkrila afera s Mercedesom: Uznemiravaju mi djecu, diraju mi u obitelj, razumiješ? Ovo je tlačenje brutalno
""Nemam trenutno komentara. Ja imam autoservis, takvih auta kod mene prođe stotine. Jučer sam dao iskaz. Nije točno da sam bio uzrujan. Uzrujan sam što mi skaču po ogradi i slikaju, uzrujavaju mi djecu, razumiješ to? Obitelj je svetinja, eto tako"", rekao je u razgovoru za Index ministričin suprug.
Tvrdio je da on nema veze s luksuznim Mercedesom.
""Nemam veze s tim autom, samo da mi se ne dira u obitelj. Ovo je tlačenje brutalno. Nemam komentara"", rekao je. 
""Čiji je auto? Ne mogu, masne su mi ruke""
Na pitanje kako to da on sada govori da je to jedan od auta koji prolaze kroz njegov autoservis, a bivša ministrica je tada rekla da je to automobil njenih roditelja, nije više bio raspoložen za razgovor. 
""Radim, masne su mi ruke, ne mogu, ispričavam se. Hvala, doviđenja"", rekao je suprug HDZ-ove ministrice Žalac i poklopio. ",vijesti
http://index.hr/sport/clanak/video-sin-legendarnog-borca-tesko-nokautiran/2317079.aspx,video-sin-legendarnog-borca-tesko-nokautiran,"GABRIEL SILVA, brazilski kikboksač i sin jednog od najvećih MMA boraca u povijesti Andersona Silve, doživio je težak nokaut u svojem kikboks meču.
Borba protiv Vincenta Familiarija za titulu IKF organizacije u srednjoj kategoriji nije počela dobro. Sin legendarnog ""Pauka"" već je nakon minute borbe doživio nokdaun. Iako nije pao na pod, sudac mu je odbrojavao. Ipak, Silva se oporavio, ali je 20-ak sekundi prije isteka prve runde doživio težak nokaut na konopcima ringa.
 
",sport
http://index.hr/vijesti/clanak/video-tomasevic-ne-vidim-smisla-tuzbama-zbog-mjere-roditelj-odgojitelj/2316887.aspx,video-tomasevic-ne-vidim-smisla-tuzbama-zbog-mjere-roditelj-odgojitelj,"TOMISLAV TOMAŠEVIĆ obratio se javnosti na redovnoj konferenciji za medije.
Bila mu je to prva presica nakon što je najavljeno ukidanje mjere roditelj odgojitelj te nakon što je naknada za treće dijete smanjena s 54 tisuće na 2500 kuna.
O cijepljenju
Zagrebački gradonačelnik Tomislav Tomašević najavio je da danas počinje cijepljenje na novih osam punktova u Zagrebu, u popodnevnim satima, i poručio da se nastavlja financiranje besplatnih udžbenika za osnovne i srednje škole.
Uz cijepljenje na Zagrebačkom velesajmu počinje masovno cijepljenje po kvartovima u domovima zdravlja na osam lokacija od 14 do 20 svaki dan, pa i vikendom, rekao je Tomašević na konferenciji za novinare.
Istaknuo je kako je u Zagrebu cijepljeno 67.7 posto odraslog i 56.6 posto ukupnog stanovništva, što je najviše u Hrvatskoj, ali ne dovoljno.
Najveći udio među cijepljenima čine stariji Zagrepčani, ali je u posljednjih tjedan dana sve više mlađih koji dolaze na cijepljenje. 
O mjeri roditelj odgojitelj
Upitan o ukidanju mjere roditelj odgojitelj Tomašević je rekao kako je danas najveći kritičar ukidanja HDZ, koji je prije bio protiv te mjere, ali je danas napravio ""kopernikanski obrat"".
Tomašević je podsjetio kako je on i kao oporbeni zastupnik 2019. kritizirao tu mjeru te istaknuo kako je iznos za nju dosegnuo ukupni iznos za plaće 6000 zaposlenika dječjih vrtića. 
""Pokazalo se da je došlo do smanjenja rođene djece unatoč 1.8 milijardi kuna utrošenih za tu mjeru"", kazao je.
O covid-potvrdama u gradskoj upravi
Tomašević je najavio da će, kad je riječ o primjeni covid-potvrda, Zagreb postupati kao i državna uprava, što znači da će biti obvezne u svim gradskim ustanovama za službenike i korisnike usluga.
""Što se tiče svih dilema koje postoje oko toga, slijedit ćemo primjer države, kako će oni postupati prema državnoj upravi tako ćemo mi prema gradskoj. Oni koji nemaju covid-potvrde morat će se testirati nekoliko puta tjedno. Pitanje je tko će snositi trošak - to je otvoreno i u komunikaciji smo s državnim upravom"", kazao je.
Najavio je da ""besplatni"" udžbenici za osnovne i srednje škole ostaju i sljedeću školsku godinu, a novac za to je osiguran u ostvarenim uštedama.
LIVE STREAM I TEKSTUALNI PRIJENOS MOGLI STE PRATITI NA INDEXU",vijesti
http://index.hr/vijesti/clanak/vujcic-ove-godine-se-ne-ocekuje-posebno-visoka-stopa-inflacije/2317332.aspx,vujcic-ove-godine-se-ne-ocekuje-posebno-visoka-stopa-inflacije,"GUVERNER Hrvatske narodne banke (HNB) Boris Vujčić rekao je da se ove godine ne očekuje posebno visoka stopa inflacije, kao i da je ona u velikoj mjeri rezultat lanjske deflacije i aktualnog rasta cijena energije te da je osnovno pitanje jesu li faktori koji utječu na rast inflacije privremeni ili će dulje potrajati.
Ove godine inflacija bi mogla biti u visini od 2.4 posto, a očekuje se da bi u 2022. mogla usporiti na otprilike 2.2 posto, izjavio je guverner na savjetovanju ""Ekonomska politika Hrvatske u 2022. - postpandemijski izazovi"" u organizaciji Hrvatskog društva ekonomista (HED).
Po njegovim riječima, velike središnje banke ocjenjuju da su faktori koji potiču inflaciju privremeni i da će cijene, jednom kada se obnove lanci opskrbe u svijetu, nastaviti padati. Istaknuo je i da se već vide prve naznake da su cijene metala i neprerađenih prehrambenih namirnica počele lagano padati, a slično se očekuje i za cijene nafte.
Prolazni efekti
Ako se radi o prolaznim efektima, monetarna politika će na njih manje reagirati nego ako dođe do prelijevanja očekivanja na dugoročniji rast inflacije, što bi se onda moglo dogoditi i kroz kanal rasta plaća, poručio je Vujčić u sklopu svog izlaganja na temu ""U strahu je velika inflacija: Monetarna politika i inflacija u uvjetima oporavka od pandemijske krize"".
Kazao je i da na tržištu rada nedostaje radnika, da plaće rastu i da se može očekivati da će nastaviti rasti, što je još jedan od rizika za nešto višu stopu inflacije. ""No ne radi se o razinama inflacije koje bi bile alarmirajuće ako ćemo ove godine imati stopu inflacije od 2.4 posto, što je blizu stopi inflacije koju centralne banke inače ciljaju"", izjavio je.
Razlika u stvarnoj i percipiranoj stopi inflacije
Vujčić je istaknuo i da su se stvarna i percipirana stopa inflacije, prema provedenim ispitivanjima, posljednjih nekoliko mjeseci znatno razdvojile, odnosno da ljudi vide inflaciju većom no što stvarno jest, dodavši da je percepcija inflacije i inače veća od stvarne. Naveo je da je rast cijena energije zaslužan za oko polovinu rasta potrošačkih cijena, a bio je prisutan i rast cijena ostalih sirovina, prehrambenih proizvoda i metala.
Vujčić se osvrnuo i na rast cijena nekretnina, ustvrdivši da rastu znatno brže nego indeks potrošačkih cijena te da je teško pretpostaviti da ne postoji izravna veza monetarne politike s tim rastom cijena. Naglasio je pritom da negativne kamatne stope potiču ljude da štednju pretvaraju u nekretnine, dodavši da i subvencije često potiču rast cijena nekretnina.
Vujčić kaže kako je upitno što se tu može napraviti, naglasivši da ne vidi odgovor dok se cijena novca, tj. kamatne stope ne promijene.",vijesti
http://index.hr/sport/clanak/youtuber-borba-s-mikeom-tysonom-prebio-bih-starca-to-nije-kul/2316990.aspx,youtuber-borba-s-mikeom-tysonom-prebio-bih-starca-to-nije-kul,"VEĆ NEŠTO više od mjesec dana priča se o tome da bi youtuber Logan Paul mogao uskoro ući u ring kako bi odmjerio snage s legendarnim američkim boksačem Mikeom Tysonom. Jedan od najvećih boksača svih vremena je u fazi života kad je otvoren za ekshibicijske borbe, a upravo bi ona s popularnim youtuberom mogla biti sljedeća.
Paul je u lipnju ove godine izvukao remi u borbi s Floydom Mayweatherom, a Mike Tyson je zadnji meč odradio u studenome prošle godine protiv Roya Jonesa Jr.-a. Još uvijek nema službene potvrde da će se meč održati, ali je zato Logan odlučio podići tenzije između sebe i Tysona kratko izjavom na konferenciji za medije njegovog brata Jakea, kojeg uskoro čeka borba s Tommyjem Furyjem.
''Mike Tyson je prestar. Što bi se dogodilo da se borim s njim? Prebio bih starca. To nije kul'', rekao je Logan pa dodao:
''Brate, o čemu pričamo? On je prestar. Imam reflekse poput mačke. Volim Mikea, ali naravno da mislim da ga mogu pobijediti.""",sport
http://index.hr/vijesti/clanak/zalac-vjerojatno-ne-bi-bila-nikad-uhicena-da-nije-bilo-akcije-eu-tuzitelja/2317324.aspx,zalac-vjerojatno-ne-bi-bila-nikad-uhicena-da-nije-bilo-akcije-eu-tuzitelja,"AKO JE suditi po priopćenju USKOK-a, Gabrijela Žalac bi i dalje mirno uživala u slobodi da nije bilo Ureda europskog javnog tužitelja.
Na naše upite iz USKOK-a su odgovorili: ""Povodom Vašeg upita obavještavamo Vas da je u predmetnom slučaju, radi provjere navoda objavljenih u medijima, USKOK provodio izvide tijekom kojih je pribavljena dokumentacija, obavljeni su obavijesni razgovori s više osoba te su od SAFU-a zatraženi rezultati ex-post kontrole javne nabave određenih programa.
USKOK kaže da nije donio meritornu odluku
Nadalje Vas obavještavamo da vezano za konkretni slučaj USKOK nije donio meritornu odluku. Rezultati provedenih izvida su na njihov zahtjev dostavljeni Uredu europskog tužitelja koji je u međuvremenu započeo s radom, a sukladno važećim propisima taj Ured nadležan je za predmetni slučaj"", odgovorio nam je USKOK.
Još u ljeto 2019. godine portal Telegram objavio je da je ministarstvo koje je vodila Žalac za softver vrijedan 2.9 milijuna kuna platilo čak 13 milijuna kuna, pribavljenih iz europskih fondova, dotad potpuno nepoznatoj tvrtki Ampelos u vlasništvu Marka Jukića.
Prema pisanju Jutarnjega lista, USKOK-ovi zaposlenici bavili su se neobičnom kupovinom softvera, ali ""dokazi koje su prikupili nisu potvrdili sumnje iznesene u medijima da je Gabrijela Žalac napravila nešto protuzakonito"".
U međuvremenu, 1. lipnja ove godine otvoren je Ured europskog javnog tužitelja. Riječ je o prvom samostalnom uredu europskog javnog tužitelja zaduženog za provođenje istraga i procesuiranje kaznenih djela koja utječu na proračun EU. Drugim riječima, da nije bilo europskog javnog tužitelja, izostalo bi i uhićenje Žalac sa suradnicima. Zašto? Vjerojatno zato što je i dalje relativno politički moćna. Žalac je, podsjetimo, i dalje članica Predsjedništva vladajućeg HDZ-a.
Afera nije bila kompleksna - za softver vrijedan 2.9 milijuna kuna plaćeno je 13 milijuna kuna
USKOK svoja postupanja prekriva krajnjom diskrecijom pa je o izvidima koje provodi i njegovim zaključcima gotovo nemoguće doznati više od šturih, birokratskih formulacija. A afera nije kompleksna, Žalac je, europskim novcem i u ime ministarstva, softver vrijedan 2.9 milijuna kuna platila 13 milijuna kuna.
Telegram je objavio da se iznos od 13 milijuna kuna nije dugo zadržao na računu Ampelosa: već idućega je dana s njega povučeno 10.8 milijuna kuna, i to 8.5 milijuna na ime dobiti i plaćanja poreza za dobit, a 2.3 milijuna kuna u vidu pozajmice jednom zaposleniku. U Jukićeve ruke otišlo je 9.2 milijuna kuna što USKOK-u nije bilo problematično.
USKOK nije donio odluku. Europski tužitelj jest.
Otkud tolika razlika u tumačenju relativno jednostavnih transakcija između medija i europskog tužitelja na jednoj te USKOK-a na drugoj strani zasad nije moguće doznati.
Činjenica je da je USKOK, sasvim sigurno, raspolagao sa svim ili, preciznije, svim relevantnim informacijama na temelju kojih se Ured europskog tužitelja dao u akciju. Bez koje bi se cijela transakcija smatrala legalnom. Svejedno, USKOK ""nije donio meritornu odluku"". Europski tužitelj jest.
 
 
 ",vijesti
http://index.hr/sport/clanak/zvezda-ostaje-bez-trenera-stankovica-zeli-bivsi-prvak-italije/2317092.aspx,zvezda-ostaje-bez-trenera-stankovica-zeli-bivsi-prvak-italije,"DEJAN STANKOVIĆ, trener Crvene zvezde, mogao bi se uskoro vratiti u Italiju.
Prema pisanju tamošnjih medija, Sampdoria je jako zainteresirana za srpskog stručnjaka i želi ga što prije dovesti na klupu. Klub trenutno drži 18. poziciju u prvenstvu i nalazi se u paničnoj borbi za ostanak.
Srpski mediji pišu kako su predstavnici Sampdorije u više navrata kontaktirali Zvezdu koja radi sve kako bi zadržala bivšeg veznjaka Intera i Lazija. Ugovor ga s beogradskim klubom veže još 18 mjeseci, a uprava čini sve da mu potencijalno ponudi još bolji ugovor.
Zbog neriješene situacije sa Stankovićem, sadašnji trener Roberto D'Aversa dobio je još jednu šansu te će protiv Salernitane tražiti pobjedu koja bi mogla natjerati čelnike Sampdorije da mu i u nastavku sezone ukažu povjerenje.
",sport
http://index.hr/sport/clanak/alen-babic-u-najludjoj-borbi-karijere-dosao-do-desete-pobjede-nokautom-u-6-rundi/2326621.aspx,alen-babic-u-najludjoj-borbi-karijere-dosao-do-desete-pobjede-nokautom-u-6-rundi,"ALEN BABIĆ danas je došao do 10. pobjede u karijeri. Pobijedio je francuskog boksača Davida Spilmonta za kojeg je samo četiri dana prije borbe saznao da će mu biti protivnik.
Spilmont dosad u karijeri ima 11 pobjeda, jedan remi te osam poraza, računajući današnji. Zanimljivo je da je, prema Boxrecu, zadnji meč imao prije deset dana, kada je remizirao protiv sunarodnjaka Sirila Makiadija, ali danas je bio manje uspješan.
Nikad teže do pobjede
Babiću je ovo bio četvrti nastup ove godine i to se u ringu vidjelo. Bila je to najteža borba u njegovoj profesionalnoj karijeri, a Spilmont je postao prvi borac koji je izdržao do 6. runde.
Ne samo da je izdržao nego je mogao nokautirati Babića u 2. rundi, ali je hrvatskog boksača spasilo zvono. Nakon toga je Babić ponovno zagospodario ringom na sličan način kao u prvoj rundi i uspio slaviti iako je cijelo vrijeme plesao po rubu nokauta.
U glavnoj borbi večeri u Manchesteru borit će se Joseph Parker i Derek Chisora, boksači iz vrha teškaške kategorije. Nakon ove pobjede jasno je da bi Babić uskoro mogao dobiti pravo napada na pojas WBC-a u novoj, bridger kategoriji.
Poslao poruku još na vaganju
Babić je na vaganju imao nešto više od 98 kilograma, dok je njegov suparnik imao čak 16 više. To nije čudno kad se zna da Babić cilja novu, bridgerweight kategoriju, koju je WBC uveo za manje teškaše.
Hrvatski boksač na vaganje je došao s kapom na kojoj je pisalo ""KO inside 3"". Bila je to jasna poruka protivniku kako će ga nokautirati unutar tri runde.
⚖️ #BabicSpilmont 💪

The Savage @AlenBabic11 fights David Spilmont tomorrow night! ☠️#ParkerChisora2 pic.twitter.com/Y6IfukHgKO",sport
http://index.hr/sport/clanak/australian-open-mijenja-pravilo-zbog-djokovica-i-necijepljeni-ce-moci-igrati/2326439.aspx,australian-open-mijenja-pravilo-zbog-djokovica-i-necijepljeni-ce-moci-igrati,"SAGA oko Novaka Đokovića i njegovog eventualnog nastupa na Australian Openu traje već mjesecima. Podsjećamo, organizator turnira najavio je da svi koji žele igrati moraju biti cijepljeni, a Đoković je poznat po tome da nije pobornik cjepiva.
Ipak, posljednje vijesti govore kako bi na prvom Grand Slamu sezone ipak mogli nastupiti i necijepljeni tenisači.
Oni koji se nisu cijepili mogu izložiti svoj slučaj pred odborom
Naime, organizatori turnira osnovat će poseban odbor. Pred njim će necijepljeni tenisači moći izložiti svoj slučaj te objasniti zašto se nisu cijepili. Kao bitan uvjet navodi se da za to moraju imati valjan medicinski razlog.
Odbor će se sastojati od tri osobe: liječnika opće prakse, imunologa i epidemiologa. Identiteti tenisača koji se eventualno prijave tom odboru ostat će nepoznati javnosti osim u slučaju da se igrači sami odluče javno reći da su zatražili izuzeće.
""Usko surađujemo s vladom Victorije kako bismo uspostavili fer i nezavisne protokole za medicinsko izuzeće i to će nam omogućiti da imamo Australian Open koji je siguran i u kojem će svi uživati. Proces će voditi nezavisni stručnjaci i slučaj svakog igrača će biti razmotren"", rekao je direktor turnira Craig Tiley.",sport
http://index.hr/magazin/clanak/be-proud-be-powerful-be-pink/2322753.aspx,be-proud-be-powerful-be-pink,"ESSENCE pokreće kampanju brenda koja, između ostalog, promiče veće prihvaćanje i rješava nasilje. Naša ružičasta boja za nas nije samo boja; to je ponos, raznolikost, strast i veliki snovi. No, za mlade djevojke i dječake često se čini da su životi drugih puno glamurozniji. Sebe i svoj izgled uspoređuju s ljudima koje često znaju samo s Instagrama i TikToka. Ipak, individualnost i samo prihvaćanje važne su i presudne vrijednosti u našem društvu.
Uz našu BE PROUD. BE POWERFUL. BE PINK. kampanju upravo tu svijest i poštivanje drugih ljudi pokušavamo prenijeti u essence, posebno mladim ljudima.

Kao dio kampanje, proizvodi u trendovskoj kolekciji  ""#pinkandproud"" također imaju za cilj to pretočiti u make-up i styling. Ovim temama želimo potaknuti djevojke i dječake da se slave i budu ponosni na svoju  individualnost. 
Powerful lash princess curl & volume maskara You Are Powerful
Naše oči izgovaraju više od 1.000 riječi! Interes, pažnja, naklonost - sve je u očima. Powerful lash princess curl & volume maskara stvara savršenu pozadinu za ovo. Trepavicama daje duboku crnu boju i pruža im gusti volumen i jedinstvenu uvijenost. Bilo za prvi spoj ili važno predavanje - s ovom maskarom zajamčene su moćne trepavice i samopouzdan izgled.
NMPC: 28,90 KN // 01 You Can And You Will!
Outstanding highlighter sprej za tijelo You Are Outstanding
Nježni miris breskve, suptilni sjaj - i sjajan efekt! Highlighter sprej za tijelo Outstanding odražava našu unutarnju snagu nježnim, svjetlucavim pigmentima. Stvara izvanredan sjaj na tijelu i krajnji je must-have za svjetlucave izglede i prekrasan ten.
NMPC:28,90 kn  // 01 Mindset: Outstanding!
Strong sapun za obrve You Are Strong
Za obrve koje se ističu i daju snažnu izjavu! Uz Strong sapun za oblikovanje obrva moguć je bilo koji izgled obrva - od prirodno suptilnog do izražajnog. Sapunasta, prozirna tekstura idealna je za oblikovanje obrva i njihovo postavljanje na mjesto. Jednostavno navlažite priloženu mini četkicu za obrve hidratantnom ili fiksirajućom maglicom, uhvatite dio proizvoda i oblikujte obrve u željenom stilu.
NMPC: 29,90 kn // 01 Stronger Than Yesterday!
Wonderful baked blushlighter You Are Wonderful
Samo budite svoji - svi ostali su već zauzeti. Svi smo lijepi - iznutra i izvana - i željeli bismo proslaviti i naglasiti ovu ljepotu. Zapečeno rumenilo ujedinjuje rumenilo i highlighter u jednom. Super mekana, zapečena tekstura sadrži pigmente koji odražavaju svjetlost i kombiniraju ružičasti dodir boje s jedinstvenim sjajem. Oh, to je DIVNO
NMPC:32,90 kn  // 01 Believe In Yourself!
Brave lak za nokte You Are Brave
S ovim polu mat, lakom za nokte s visokim pokrivanjem, možemo biti svoji do vrha prstiju! Intenzivna, svijetlo neonska ružičasta boja nije samo šlag na torti za svaki izgled, već i apsolutni poticaj za osnaživanje. Zalaže se za hrabrost, utjelovljuje samopouzdanje i viče cijelom svijetu: ""Evo me - i tek sam započela!""
NMPC: 19,90 kn// 01 Be Brave. And Never Regret!

Not Sorry glitter ruž za usne Don't Be Sorry!
Ružičasta je boja naš odabir - a na usnama idemo još malo dalje! Ovaj visoko pigmentirani ruž nudi metalik  završetak s glitter česticama i visokim pokrivanjem. Također je dugotrajan, ugodan je na usnama i daje izjavu. No, jedno je sigurno: bez obzira gdje i što - s ponosnim stavom i zahvaljujući ružu za usne, svi mogu čuti što govorimo... i što mislimo!
NMPC: 19,90 KN  // 01 Sorry, Not Sorry!
Unstoppable gumica & špangica za kosu You Are Unstoppable
Volimo se igrati svojim izgledom i neprestano isprobavamo nove stilove - ne samo šminkom, već i frizurama. I jedno je sigurno: ""Dan dobre kose"" također trenutno stvara sigurniji izgled. Naša ružičasta gumica u matiranom satenskom izgledu i dvije ružičaste špangice za kosu s mramornim izgledom apsolutni su must-have i zasigurno će svaki stil učiniti jedinstvenim.
NMPC: 29,90 kn // 01 Note To Yourself: You Are Unstoppable!",magazin
http://index.hr/magazin/clanak/bebek-1986-otisao-sam-iz-dugmeta-jer-je-bregovic-sve-uzimao-a-ja-skupljao-mrvice/2326302.aspx,bebek-1986-otisao-sam-iz-dugmeta-jer-je-bregovic-sve-uzimao-a-ja-skupljao-mrvice,"GLAZBENIK Željko Bebek jučer je proslavio 76. rođendan. Tim povodom u suradnji s Yugopapirom donosimo njegov intervju iz 1986. godine.
Veljača 1986: Bio je i ostao pjevačina. Valjda najbolji koga je naš rock and roll ikad imao. Svoje najzvjezdanije trenutke Željko Bebek je doživio pjevajući u Bijelom dugmetu, da bi se prije dvije godine odmetnuo u soliste.
Kakvo je to samo iznenađenje bilo! Zaštitni znak naše najpopularnije grupe otišao je iz nje bez pozdrava. Slijedila su prepucavanja između gazde Bregovića i Bebeka. Proliveno je tu dosta žuči, a kada su se strasti smirile i pucnjava (verbalna) stišala, Željko je snimio album Mene tjera neki vrag.
Ova ploča je bila više loša nego dobra, i nije zabilježila bogzna kakvu prodaju. U međuvremenu Dugme je našlo novog pjevača s kojim je snimilo album. Spomenuta ploča je ""ubila"" veliku tiražu tako da su Bregović i kompanjoni prežalili Bebeka.
Ali ne lezi vraže! Koncerti su pokazali da je novopečeni vokal Mladen Vojičić Tifa beba u usporedbi s Bebekom, barem što se pjevanja i ponašanja na sceni tiče. Naravno, odmah su se rodile priče o Željkovom povratku u bend i dok su se ta govorkanja sve više širila, na tržištu se pojavio novi album Željka Bebeka. Što sad to znači?
""Ova ploča nije nikakvo iznenađenje. Ja sam nju planirao još prije dvije godine, oformio sam čak i svoj bend pod nazivom Armija B i sve je, zasad, super.""
Koja je razlika između onog poluuspješnog albuma Mene tjera neki vrag i ovog novog vinilnog produkta?
Osnovna razlika je u tome što sam na ovoj novoj ploči ja kompletan autor. Činilo mi se da imam toliko šmeka da sam napišem glazbu i tekstove za sedam pjesama i da će to na kraju ispasti dobro. Jesam li bio u pravu, reći će publika.
Na novoj ploči ima i dosta folka?
Puno pjesama sam bazirao na folku, ali najkarakterističnija je svakako Široko nam toplo polje glamočko. Ideja o ovoj pjesmi mi se motala po glavi pune dvije godine. Sviđao mi se ritam tog kola i odlučio sam da po tim taktovima napišem pjesmu.

Sada će ljudi ne samo plesati nego i pjevati na Široko nam polje.
Hvala baš. Nadam se, a da budem iskren, uvjeren sam da će se publici svidjeti ova pjesma.
Neki kažu, kopiraš Dugme i njihov prošlogodišnji hit Lipe cvatu?
Nema tu nikakvog kopiranja! Kod nas Bosanaca uvijek je prisutan folk fluid i sasvim je razumljivo da se pjesme koje naginju folku pojavljuju u stvaralačkom radu mnogih bosanskih pop i rok muzičara.
Kada si snimao Široko nam polje... vjerojatno si mislio i na komercijalni efekt. Sigurno je da će zbog ove pjesme mnogi folk zaljubljenici kupiti tvoj album.
Nisam razmišljao o komercijalnom efektu. Kao glazbenik s dugogodišnjim stažom, vidio sam da je folk naš muzički obrazac. To naš narod najviše voli bez obzira na to što ga stalno uvjeravamo da je klasična muzika ili rock and roll ono pravo.
Koliko tebi ""leži"" folk?
Jako! Jednostavno je nevjerojatno koliko me novokomponirane stvari uzbude. I ja kada odem u kavanu, pa malo popijem, opustim se, poželim neku pjesmu od Tome Zdravkovića ili Halida Bešlića, a ne pjesme Maje Odžaklijevske ili grupe Pomorandža.
Koji su novokomponirani pjevači po tvom ukusu?
Sviđaju mi se ova dva Halida. I Bešlić i Muslimović su dobri momci, a kako ih samo ekipa voli! Njihove pjesme su potpuno zasjenile rock i pop produkciju. Sviđaju mi se i ovi dečki iz Nervoznog poštara pa onda Snežana Savić i Duško Kuliš.
Zbog čega je folk glazba sve popularnija, a istovremeno rock and roll kod nas nazaduje li nazaduje?
Pa, folk izvođači su moderniji i elastičniji. Mi rokeri se još uvijek držimo starih premašenih šema i publika nas je izgustirala. Narodnjaci su postali obrazac suvremenih i uspješnih ljudi, a rokere sve više smatraju zaluđenicima koji presipaju iz šupljeg u prazno. Osim toga, u narodnoj muzici se okreće velika lova i to doprinosi napretku kompletne produkcije.
Kako ti stojiš s lovom? Više nego indiskretno pitanje, ali... odgovori.
Ja sam uvijek bio zadovoljan svojom zaradom. Ja nisam otišao iz Dugmeta zbog toga što sam malo zarađivao, već mi je smetalo što je Goran Bregović gotovo sve uzimao, a ja sam kupio mrvice. On je naplaćivao ne samo svoj rad nego i rad ostalih članova benda. Ja sam se pobunio, ostali nisu i završilo se onako kako je moralo biti. Sada zarađujem malo više nego u Dugmetu i ne žalim se. Imam taman toliko da pušim cigare koje hoću, da izađem gdje hoću i da me još ne uznemirava poskupljenje benzina...
A s Bregovićem uopće ne pričaš?
Ne! I baš mi je krivo. Nije u dobrim odnosima s njim ni moj nasljednik Tifa koji je sa mnom otpjevao Široko nam toplo polje glamočko. Izgleda da će Bregović, ako uopće ima namjeru da Dugme i dalje radi, morati potražiti nekog trećeg pjevača. 
Ljetos se pričalo kako je palo pomirenje između tebe i Bregovića i da je samo pitanje trenutka kada ćeš se vratiti u Bijelo dugme.
Nisam se ja s Goranom pomirio jer se nismo ni posvađali. Jednostavno putevi su nam se razišli i gotovo! O povratku u Dugme nema ni govora, mada to pitanje ostaje otvoreno... Što znam... Niti sam ja Dugmetu rekao definitivno zbogom, niti ono meni. Sve je moguće - ama baš sve.
Razgovarao: Oliver Stanojević (Sabor, 1986.)",magazin
http://index.hr/vijesti/clanak/bebu-staru-20-dana-pijani-otac-u-medjimurju-sipkom-udario-u-glavu-pretukao-i-majku/2326650.aspx,bebu-staru-20-dana-pijani-otac-u-medjimurju-sipkom-udario-u-glavu-pretukao-i-majku,"NA ODJEL pedijatrije čakovečke bolnice primljena je beba starosti 20 dana s ozljedom glave i natkoljenice te majka s lakšim tjelesnim ozljedama, doznaje HRT iz krugova bliskih bolnici.
Majka i dijete su iz Piškorovca i žrtve su obiteljskog nasilja. 
Kako doznaje HRT, muškarac je pod utjecajem alkohola svoju suprugu tukao po glavi i rukama. Metalnom šipkom udario je i bebu koju je majka držala u naručju te joj nanio duboku ranu na glavi.
Majku i dijete je u bolnicu dovezla hitna pomoć.
Pedijatar: Dijete je stabilno
Dežurni pedijatar Dejan Balažina je potvrdio da dijete ima ozljede glave i natkoljenice te se nalazi u bolnici zbog mogućih komplikacija.
""Radi se o muškom novorođenčetu starom nepunih tri tjedna koje smo hospitalizirali, primili danas u popodnevnim satima. Radi se o ozljedama glave i lijeve natkoljenice"", rekao je Balažin za HRT.
""Dijete smo primili zajedno s majkom, majka je dobro. Mogu reći, na sreću, dijete je isto dobro, zasad se čini da se ne radi o teškim tjelesnim ozljedama. Dijete smo ostavili na opservaciji radi praćenja"", dodao je.
Bilo je sličnih slučajeva
Kaže da je bilo sličnih slučajeva.
""Mislim da još nije bilo tako malo dijete u pitanju, ali, nažalost, ima toga"", rekao je Balažin.
Nada se da dojenče neće imati neke trajnije posljedice.
""Zasad se ne čini da su to teške ozljede, ali pratimo ga, tu je kod nas"", rekao je.",vijesti
http://index.hr/magazin/clanak/beslagic-trola-politicare-ovo-su-tri-konstitutivna-djeda-mraza-ne-daju-vec-uzimaju/2326633.aspx,beslagic-trola-politicare-ovo-su-tri-konstitutivna-djeda-mraza-ne-daju-vec-uzimaju,"ENIS Bešlagić je na Instagramu objavio video s tri figure Djedova Božićnjaka kojima, po svemu sudeći, trola političare.
""Predstavljamo vam tri konstitutivna Djed Mraza. Pogledajte, samo što ovi ne daju, nego uzimaju... Da bi dali, naravno"", govori Bešlagić u videu.
Njegovi pratitelji na Instagramu oduševljeni su forom.
Objavu dijeli Enis Bešlagić🎭🎬 (@beslagicenis_jedini_pravi)
Bešlagić ne krije da u domovini rijetko snima, otkako se zamjerio političarima na dodjeli Večernjakovog pečata u Mostaru 2016. godine. Nedavno je o tome pisao na Instagramu.
""Radim u Hrvatskoj jer me u Bosni ne zovu baš, kao i mnogi gastarbajteri po svijetu što rade. Zato svaki dinar pošteno zaradim i ne kradem kao neki veliki domoljubi. Domovina je jedna, a to ne znači da ako snimaš van nje ne pripadaš istoj. Po tome bi sportaši trebali igrati samo za BH klubove. Ali mene baš i nešto ne zovu u reprezentaciju BiH kad se dijele uloge, a i ne treba"", napisao je Enis.",magazin
http://index.hr/vijesti/clanak/bez-razloga-zvjerski-pretukao-umirovljenika-kojeg-ne-poznaje-dobio-3-godine-zatvora/2326500.aspx,bez-razloga-zvjerski-pretukao-umirovljenika-kojeg-ne-poznaje-dobio-3-godine-zatvora,"DINO (28) je iz čista mira s prijateljem brutalno pretukao nesretnog umirovljenika (73), kojeg inače ne poznaje. Čovjek je završio u bolnici s teškim ozljedama. Slučaj se dogodio lani u Zaprešiću.
Sud ga je osudio ovih dana na tri godine bezuvjetnog zatvora, piše Danica.
Presuda je nepravomoćna i na nju se Dino može žaliti. Tijekom suđenja nije želio otkriti tko je bio njegov pomagač koji je također mlatio jadnog čovjeka.
Sve se dogodilo lani u travnju oko 14:30 dok je Josip (73) kao predstavnik stanara u Zaprešiću s električarem bio u prizemlju zgrade gdje su došli popraviti neki kvar na razvodnom ormariću za struju.
“Dino je ušao u prizemlje zgrade i bez ikakvog razloga i povoda fizički nasrnuo na Josipa pokušavajući ga šakom udariti u glavu, što je oštećenik uspio izbjeći i u cilju da spriječi njegove daljnje napade počeo ga gurati prema izlazu iz zgrade, nakon čega se i udaljio.
No, nakon nekoliko minuta vratio se u zgradu u društvu nepoznatog mladića te Josipa udario šakom u glavu od čega je pao na pod, pa su ga zajedno nastavili udarati rukama i nogama po glavi i tijelu, a kada je oštećenik počeo glasno zapomagati, prestao je s fizičkim napadom i s nepoznatim mladićem pobjegao iz zgrade.
Josip je u napadu zadobio tjelesne ozljede u vidu pomaka nosne hrskavice koja zatvara nosni kavum i narušava funkciju disanja, reznognječnu ranu lica u području ispod desnog oka te više hematoma na glavi i čeljusnom zglobu, koje u svom zbiru predstavljaju tešku tjelesnu ozljedu“, navodi se u presudi.
Svjedočio električar
Električar koji je tog dana bio s Josipom u prizemlju zgrade svjedočio je na sudu kako je Josip osuđenika izgurao van jer je lupao po staklu zgrade i htio ući unutra.
“Nakon pet do deset minuta došli su Dino i još jedan te su zgurali Josipa u ćošak, sve se to odigralo na brzinu, nisam ih od vrata ormarića za struju vidio, ali čuo sam udarce i Josipovo jaukanje, pa su njih dvojica nakon toga prestali. Bio sam prestrašen i u šoku.
Sjećam se da je taj drugi muškarac krenuo prema meni nakon što su završili s Josipom, ali Dino mu je rekao ‘nemoj njega dirati’ misleći pritom na mene, te su njih dvojica potom otišli iz zgrade”, ispričao je električar.
Presuda od tri godine bezuvjetnog zatvora je nepravomoćna, a Dino se može žaliti u roku od 15 dana od dostave u pisanom obliku poštom. Inače, za to kazneno djelo, zaključila je sutkinja, predviđena je kazna zatvora od 3 do 8 godina.",vijesti
http://index.hr/sport/clanak/bio-je-na-korak-do-dinama-mamic-je-bio-lud-za-njim-a-sad-je-simbol-novog-hajduka/2326404.aspx,bio-je-na-korak-do-dinama-mamic-je-bio-lud-za-njim-a-sad-je-simbol-novog-hajduka,"DUGO, jako dugo u HNL-u nije bilo igrača koji je u tako kratkom vremenu potpuno šokirao sve, koji je postao sinonim za klub u kojem igra, a koji istovremeno među protivničkim navijačima izaziva strahopoštovanje kao Marko Livaja.
Kako god završila ova Hajdukova sezona, o onome što je Livaja napravio u Hajduku i Splitu dugo će se pričati. Nakon plejade opskurnih nogometnih likova poput Iluridzea, Paraibe i Svatoka, Hajduku i njegovim navijačima trebao je netko s kim će se moći poistovjetiti i tko će nekima od njih omogućiti da osjete emocije koje za života nisu. Dobili su ga u liku Livaje, tipa koji je Splitu i Hajduku dao novu energiju, koji od njihove energije živi. I koji je uzdrmao najvećeg konkurenta i natjerao ga da se maksimalno uozbilji.
Mislili da vara s godištem
Livaju je kao 10-godišnjaka otkrio dugogodišnji trener Franko Bogdan koji je na jednom turniru u Vranjicu spazio klinca i naljutio se jer je mislio da ga je netko prevario. Livaja je izgledao i igrao kao da je dvije ili tri godine stariji od ostalih dječaka. Nitko mu nije mogao ništa.
""Tražio sam da mu se provjere papiri i, kad sam se uvjerio da stvarno ima deset godina, odmah sam ga doveo u Omladinac iz Vranjica. Kroz život sam trenirao more igrača. Bili su tu i Pašalić i Vlašić, ali nikad prije ni poslije nisam vidio igrača kao što je on. Prvo je bio vezni igrač, a kad je došao kod nas, približili smo ga više golu jer je šteta bila takvog realizatora držati otraga. Ovako kako danas igra kad mu se svi dive Marko je igrao nogomet i kad je imao 14, 15 i 17 godina. Gazio je sve i na treningu i na utakmicama. Igračka inteligencija - savršenstvo, tehnika - savršenstvo, vizija, mirnoća, način na koji kontrolira loptu… Pogledajte samo kakve golove daje. Nema tu forsiranja, panike, on točno zna što će napraviti dok prima loptu. On je savršeni egzekutor, igrač koji je imao sve za veliku karijeru. Da je bio malo mirniji u karijeri, sto posto sam siguran da bio danas bio među deset najboljih napadača u Europi"", rekao je Bogdan, čije je ime postalo prva Livajina tetovaža.
Ogroman talent koji je imao Livaja je brusio i na ulici na kojoj je uvijek igrao nogomet i na kojoj je, kao tipični tinejdžer, provodio dosta vremena. Balun, kako kažu dolje, uvijek mu je bio u krvi i nije bilo sile koja će ga odvojiti od betonskog terena ako se njemu igra. Uostalom, to je slučaj i danas, kad ga se usred sezone može vidjeti ""na skalini"", legendarnom terenu na Zvončacu, kako gol do pasa na terenu na kojem je stepenica (!!!) s običnim ljudima hakla na male golove. Ako mu se igralo vani - igrao je, ako mu se nije treniralo - nije trenirao i to je kroz Livajinu karijeru bio najveći uteg, koji je prevagnuo da ga se svrsta u kategoriju onih koji su napravili premalo. S 14 godina je zaigrao u seniorskoj momčadi Omladinca i uskoro je došao na radar braće Mamić.
Tko zna kako bi se Livajina karijera rasplela da se u proljeće 2008. godine nisu događale promjene u Dinamovoj omladinskoj školi koja je pomno pratila klinca iz Omladinca. Livaja je tad bio jednom i pol nogom u Dinamu. Braća Mamić bezuvjetno su ga željela dovesti na Maksimir, triput su se sastajali s ljudima koji su brinuli o Livajinoj karijeri, a čak su i njegovoj obitelji nudili smještaj i posao. Zdravko Mamić je prvenstveno bio impresioniran Livajom, a kad je ovaj u Dinamovom dresu na kadetskom turniru u Italiji proglašen najboljim igračem, sve je bilo spremno za njegov dolazak na Maksimir. Tadašnji šef Dinamove omladinske škole bio je Mirko Jozić kojemu se Livaja također svidio, ali je on smijenjen i došao je Romeo Jozak. On navodno nije bio pretjerano oduševljen Livajom, priča je malo stala i na kraju propala.
Sve riješio s Dinamom
""Ljudi iz Dinama pratili su me onda već dvije godine, još iz vremena omladinskog turnira u Međugorju. Onda su mi nakon turnira u Italiji zvali roditelje na razgovor i dali im ponudu koja se ne može odbiti, roditeljima stan i posao, a meni ugovor. Pogotovo što me nitko iz Hajduka nije ni kontaktirao. Znate, nisam imao nikakvog izbora i nisu me roditelji prisilili na to, bila je to čisto moja odluka. Da, bilo mi je glupo, ali shvatio sam da moram ići tamo jer me nitko na Poljudu nije zvao. E onda, kada su čuli u Splitu da sam otišao u Dinamo, poludjeli su i odmah urgirali da se vratim. Kada je došla njihova ponuda, nisam ni trenutka dvojio, iako sam već sve finalizirao s Dinamom. Nikada mi nije bilo teško vratiti se jer moj san oduvijek je bio zaigrati na Poljudu u dresu Hajduka"", rekao je Livaja 2009. godine u razgovoru za Index.
Onaj koji je ""poludio"" kad je čuo da Livaja ide u Dinamo bio je tadašnji Hajdukov sportski direktor Ivan Buljan koji je stopirao njegov odlazak u Maksimir.
""Do mene je došla informacija da je riječ o iznimno talentiranom igraču koji odlazi u Dinamo. Stupio sam u kontakt s njegovom obitelji i trenerima i dogovorio da se nađemo na Poljudu. Njegova mama i tadašnji trener Franko Bogdan došli su na sastanak i sve smo se dogovorili za dvije minute. Kad je došao u Hajduk, bio je jako nestašan iako se u svakom njegovu koraku vidio ogroman potencijal"", rekao nam je Buljan.
Ubrzo je na Poljud stigao talijanski trener Edoardo Reja koji je u siječnju 2010. Livaju iznenada poveo na zimske pripreme u Španjolsku. Tada 16-godišnji klinac impresionirao je talijanskog trenera koji je Livaju vidio kao igrača za užu konkurenciju prvog sastava, ali je Reja po povratku u Split dobio ponudu Lazija i otišao iz Hajduka i Livaji su se vrata prve momčadi zatvorila. No čitavo to vrijeme njegove nastupe u juniorskoj konkurenciji pratio je milanski Inter koji se, kad se Reja vratio u Italiju, iz prve ruke o njemu raspitivao. Reja je nahvalio Livaju kojeg je potom gledalo pet skauta Intera. Svi su mu dali maksimalne ocjene uz opasku da mu nedostaje brzine, ali da je s loptom u nogama iznimno brz. Nakon toga je Livaju došao pogledati glavni Interov skaut koji je po povratku naredio: ""Kupujte!""
Tako je i bilo. Interu je 180.000 eura bio sitniš, a na San Siru su vjerovali da su dobili potencijalno strašnog igrača. No, onda je na površinu isplivao neobuzdani Livajin karakter koji će ga stajati puno veće karijere. Budući da još nije imao 18 godina, nije mogao potpisati profesionalni ugovor i Inter ga je poslao na posudbu u Lugano. Livaja je bio uvjeren da je već tad trebao biti dio velike Interove momčadi i odbio je putovati na pripreme s Luganom. Stvar su spasili njegova obitelj i bliski mu ljudi koji su doputovali u Lugano i doslovno ga nagovorili da ode na pripreme.

 
Odbio ići na pripreme
Za Lugano nije odigrao nijednu utakmicu, a nije mu se pretjerano igralo ni za Cesenu, za koju je skupio tri nastupa za mladu i tri za prvu momčad. Temperamentni Livaja bio je u stalnom sukobu sa samim sobom i s ljudima oko sebe, ali je u sezoni 2012./2013. kod Andree Stramaccionija u Interu odigrao 24 utakmice te upisao šest golova i dvije asistencije. Preveliku minutažu u Serie A nije imao jer je to bilo doba Diega Milita i Antonija Cassana u Interu, ali je bila dovoljna da ga Atalanta u siječnju 2013. kupi za pet milijuna eura.
Livajina epizoda u Bergamu bila je obilježena nevjerojatnim sukobima sa svima u klubu, suspenzijama, a navodno čak i tučnjavama. Nakon samo dva mjeseca prvi put je suspendiran jer se prekasno vratio iz mlade reprezentacije koju je tada vodio Niko Kovač, a samo dva mjeseca kasnije na treningu se sukobio sa suigračem Ivanom Radovanovićem.
""Poslije jednog duela mi se unio u lice. Kad sam se pokušao odmaknuti, šakom me pogodio u vilicu. Ne znam što mu se dogodilo. Prihvatio sam ga kao rođenog brata. Vozio sam ga na treninge i vraćao kući, iako sam živio na drugom kraju grada. Pričao sam s njim i govorio mu da smiri temperament i sve negativno pokuša pretočiti u pozitivno na terenu jer je fantastičan igrač. No karakterno i ljudski je ispod svakoga kriterija. Nisam mogao vjerovati da mi se smije dok sam krvavog lica ulazio u ambulantu. Stvarno me razočarao, takvim osobama nije mjesto u nogometu"", rekao je Radovanović nakon spomenutog incidenta.
Atalanta je nakon toga i drugi put suspendirala Livaju kojeg više nije mogla obuzdati, a posvađao se i s U-21 izbornikom Nikom Kovačem. Tražio je preko menadžera da ga se oslobodi utakmice protiv Lihtenštajna, ali je Kovač to želio čuti od njega osobno. No Livaja mu se nije javljao na mobitel danima i Kovač ga je prekrižio. Nakon toga se požalio da se prije njega u seniorsku reprezentaciju pozivaju Ante Rebić i Alen Halilović, nakon čega ga je prekrižio i izbornik Igor Štimac.
Otpisao ga i Štimac
""Bio je blizu mojih planova, bio je već s nama i zna kako se treba ponašati. Ima moj broj telefona i, ako ima nešto reći, može mi reći osobno, a ne ovako. Ako izbornik mlade reprezentacije ima primjedbe na njegovo ponašanje, a mlada vrsta je filter za seniorsku, onda Livaja definitivno ima problema s ponašanjem. Kovač ima moju podršku"", rekao je Štimac.
Ni Atalantin trener Stefano Colantuono više nije imao razumijevanja za njegov temperament te ga je sve više stavljao na klupu, odakle je u veljači 2014. Livaja odbio ići na zagrijavanje tijekom utakmice s Udineseom. Klub ga je suspendirao i treći put, a nakon što je navijače nazvao ""gadovima"" jer su mu zviždali na jednoj utakmici, Atalanta je konačno izgubila strpljenje i prodala ga Rubinu za šest milijuna eura.
Na odlasku iz Atalante dao je intervju Gazzetti dello Sport u kojem je rekao da je u momčadi bilo puno ljubomore, a trenera Colantuona je prozvao da mu nije dovoljno pomagao, rekavši da se s njim umalo i potukao.
""Smiješno je to što priča. Osobno mu želim sve najbolje i da ponovno nađe skupinu ovako strpljivih ljudi kakve je imao u Atalanti. Ne mogu vam ništa više o njemu reći jer bi mi za priču o njemu kao čovjeku, ali i nogometašu i enciklopedija bila premala"", rekao je Colantuono.
Ni u Kazanu Livaja nije ostavio predubok trag, a karijera mu se počela uspinjati kad je po isteku ugovora u ljeto 2016. otišao u Las Palmas. Odmah u prvom kolu zabio je dva gola Valenciji i na Kanarima se vratio u svoje mediteransko okruženje i dobro se snašao. On i supruga Iris Rajčić, koja će kasnije odigrati veliku ulogu u njegovu ostanku u Hajduku, dobili su prvu kćerkicu i Livaja se konačno malo smirio. Ipak, tu i tamo bi njegov vatreni temperament isplivao na površinu.
Iako ga je trener Quique Setien volio, Livaja je tu i tamo njega i suradnike znao iznervirati bacanjem markera i durenjem što ne igra u utakmicama u kojima je mislio da mora igrati. U 26 utakmica zabio je sedam golova uz četiri asistencije, ali mu je karijera u Španjolskoj završila nakon što je na utakmici protiv Alavesa u 87. minuti, četiri nakon što je ušao u igru, dobio crveni karton zbog grubog prekršaja. Bijesan zbog odluke Livaja je odgurnuo suca te dobio pet utakmica suspenzije i Las Palmas ga je nakon toga prekrižio.
U Ateni kao kod kuće
Zadnja šansa da od silnog talenta ipak nešto napravi stigla je pozivom AEK-a. Atenski klub titulu je čekao 24 godine i tadašnji trener Manolo Jimenez navodno je inzistirao na tome da klub dogovori posudbu Livaje s opcijom otkupa. U Ateni je pronašao dio Splita: vatrene navijače na granici zdrave euforije, grad idealan za njegov karakter i atmosferu koja mu je legla i u kojoj je najbolji. U šampionsku sezonu AEK-a ugradio je deset golova i sedam asistencija i 1.8 milijuna eura za otkup ugovora od Las Palmasa činilo se kao sitniš. U Grčkoj je igrao najbolji nogomet u karijeri do povratka u HNL, iako ni u Ateni nije moglo bez ponekog ekscesa koji su se AEK-ovoj zvijezdi tolerirali.
""Kad dugo promatrate Livaju, shvatite da postoji podosta negativnih aspekata njegove igre. Često je nervozan, lako se naljuti i gubi strpljenje pa bez ikakve potrebe dobiva žute i crvene kartone. Zna se svađati s trenerima, kao što je to ovdje bio slučaj s bivšim strategom Cardozom kojeg je napao ispred svih kad ga je u jednoj utakmici izvadio pola sata prije kraja. Livaja se nikad ne libi otvoreno pokazati što misli i to ga često zna koštati. Da nema problema s disciplinom i sam sa sobom, bio bi igrač svjetske kvalitete. Ovako ga samodestruktivnost kojoj naginje zbog velikog ega drži u zoni prosječnosti. Njegov najveći problem je u glavi i, ako to riješi, sutra može igrati u nekom od 20 najboljih klubova Europe. To po kvaliteti svakako zaslužuje"", napisao je za Index u veljači ove godine grčki novinar Johnny Georgopoulos.

Iako naslov s AEK-om nije uspio obraniti, Livaja je i sljedeće dvije sezone bio odličan, a nakon doigravanja u sezoni proglašen je MVP-jem lige s 9 golova i osam asistencija u 32 utakmice. Ukupno je u svim natjecanjima zabio 15 golova uz 12 asistencija, ali je onda zapelo oko ugovora. Na ljeto ove godine istjecao mu je ugovor. AEK mu je u siječnju ponudio novi ugovor od milijun eura po sezoni, Livaja je tražio 200.000 eura više i tu je pukla ljubav. Livaja je raskinuo ugovor s Grcima i postao slobodan igrač. 
Jakobušić i Nikoličius ga uvjerili u jaki Hajduk
Po Splitu se počelo pričati da bi se Livaja u nedostatku drugih opcija mogao vratiti u Hajduk. Priča se zakotrljala i došla do Lukše Jakobušića i novog sportskog direktora Mindaugasa Nikoličiusa. Obojica su znali da im za stvaranje velikog Hajduka treba netko domaći, neka ikona koja će raspaliti maštu navijača, ali koja je dovoljna dobra da oko nje mogu graditi momčad. I za njih, kao i sve prethodne klubove, Livaja je bio rizik koji su bili spremni preuzeti.
No, ni oni sami vjerojatno nisu mislili da će se dogoditi to što se dogodilo.
""Moj san uvijek je bio zaigrati na Poljudu u Hajdukovu dresu"", rekao je Livaja za Index 2009. godine.
Dvanaest godina kasnije to mu se i ostvarilo. U prvih šest utakmica u HNL-u zabio je jedan i namjestio pet golova i sezonu je završio sa šest golova i sedam asistencija u 15 utakmica. Na kraju sezone imao je neke ponude, turski Rizespor mu je nudio 1.3 milijuna eura, a Bešiktaš navodno i više. Sve su glasnije priče bile da ga Hajduk neće moći zadržati, ali onda je krenula, za hrvatske prilike nezapamćena, kampanja #LivajaOstani. Njegovoj supruzi Iris nudili su se odlasci u dućan, besplatni majstorski radovi po kući, što god treba samo da nagovori Marka da ostane. Tako je i bilo.

Grafika: Sofascore za IndexSport
#LivajaOstaje
""Prije svega želim zahvaliti svim navijačima, od kada sam došao, a posebno u posljednjih mjesec dana, prema meni i mojoj obitelji emitirali ste toliko pozitivne energije, bezbroj poruka podrške, odobravanja i želja za mojim ostankom. Da sam i htio otići, to ne bi bilo moguće uz sve ovo što ste napravili. Od samog početka moja želja je bila da ovdje pokušam napraviti nešto što će se pamtiti. Mislim da imamo još nedovršenog posla i drago mi je što zajedno idemo u borbu za najviše ciljeve"", rekao je Livaja kad je objavljena vijest da ostaje u Hajduku do 2024. godine.
Iako o ugovoru koji ima u Hajduku kruže razne priče, sigurno je jedino da je od Jakobušića i Nikoličiusa tražio garanciju da će doći dosta novih igrača s kojima će Hajduk biti konkurentan. Kad su ga u to uvjerili, Livaja se odrekao potencijalno puno veće plaće i potpisao ugovor s Hajdukom.

""To je Marku bio najbolji potez u karijeri. On se ovdje osjeća kao riba u vodi jer se vratio tamo gdje je uvijek želio biti i gdje pripada. Ta Torcida, Split i sve što on nosi njega hrane i on se ovdje osjeća savršeno. On živi Hajduk, živi Dalmaciju i, kad je sve oko njega za njega idealno, onda igra ovako kako sad igra. Veliko priznanje tu ide i Dambrauskasu koji je shvatio kakav je Livaja igrač i koji ga je pustio da igra bez nekih prevelikih zahtjeva i obveza u igri. Samo ga pušta da igra, a onda vidite kako to izgleda. Ne znam kako će ova sezona završiti, ali bez njega je Hajduk slabiji pedeset posto i na terenu i izvan njega"", rekao nam je Bogdan.
Bez njega slabiji dva ili tri mjesta
Tako je Hajduk dobio igrača oko kojega može graditi jaku momčad pod uvjetom da ga odmah ne proda. Dobio je i HNL. Zvijezdu kakvu nije imao jako dugo, igrača kojeg s guštom gledaju i dive mu se i navijači drugih klubova. 
""Cijela ta dugogodišnja situacija oko Hajduka dovela je do toga da se njega tretira kao svetinju i bogom danog igrača. Kroz klub je zadnjih godina prošlo masu igrača koji su bili promašaji i, kad se pojavi igrač ovakve kvalitete, onda se ljudi zapale. Hajdukovi navijači željni su idola, takvih idola iz svojeg susjedstva, a Livaja je uvijek bio izvanserijski igrač. Sad se, nadam se, malo smirio i Hajduk je bez njega slabiji za dva ili tri mjesta na tablici. Dosta bih se morao vratiti unazad da se sjetim nekog igrača koji je po svemu bio kao Livaja. Zadnji takav tip kojeg pamtim je Blaž Slišković, izvanserijski talent, strašan karakter, koji je u karijeri mogao napraviti puno više. Siguran sam da je Livaja danas u stanju kontrolirati se puno više nego ranije. Malo se smirio, ima obitelj i užitak ga je gledati. No siguran sam da će ga Hajduk prodati ovog ljeta ako dobije pravu ponudu za njega"", smatra Ivan Buljan.
Sjajnim igrama u Hajduku Livaja se ponovno vratio u reprezentaciju. Zvao ga je Dalić i ranije, ali nije na njega ozbiljno računao. Sad je situacija potpuno drukčija i samo neki drastičan pad u formi bi ga udaljio od Katara i Svjetskog prvenstva. Uostalom, igrača u takvoj formi na toj poziciji Dalić trenutačno nema.",sport
http://index.hr/sport/clanak/bogdanovicevih-16-poena-u-porazu-ute-golden-state-ponovo-lider/2326540.aspx,bogdanovicevih-16-poena-u-porazu-ute-golden-state-ponovo-lider,"UTAH JAZZ je izgubio na svom parketu od San Antonio Spursa sa 126:128, a Bojan Bogdanović je imao 16 poena i 5 skokova za 29 minuta igre.
Spursi su iznenadili Jazzere, a pobjednički koš postigao je Lonnie Walker IV preko gorostasnog Rudyja Goberta 15 sekundi prije kraja.
Keldon Johnson (24) i Dejounte Murray (16, 11 skokova, 11 asista) su predvodili San Antonio, koji je u trećoj četvrtini gubio sa 17 razlike, ali se ipak vratio i prekinuo niz Ute od osam pobjeda. Donovan Mitchell (27) je bio prvi strijelac Jazza, ali je promašio tricu za pobjedu u zadnjem napadu. Utah (20-8) je ostala treća na Zapadu.
Minnesota Timberwolvesi su sa 110:92 svladali LA Lakerse na krilima izvrsnog Karl-Anthony Townsa (28, 10 skokova).
Isaiah Thomas je predvodio Lakerse s 19 poena, LeBron James je imao 18, a Anthony Davis samo devet poena prije negoli je napustio igru u trećoj četvrtini zbog ozljede koljena.
Učinak karijere Maxa Strusa
U floridskom derbiju Miami Heat je sa 115:105 dobio Orlando Magic zahvaljujući učinku karijere Maxa Strusa (32). Orlando je desetkovan zbog koronavirusa, a predvodio ih je Franz Wagner (27). 
Golden State Warriorssi su sa 111:107 pobijedili u gostima Boston Celticse te su ponovo najbolja NBA momčad s omjerom 24-5. Stephen Curry (30) i Andrew Wiggins (27) dali su najviše kod Golden Statea, koji je prokockao prednost od čak 20 razlike, no na kraju ipak slavio. Jayson Tatum (27) i Jaylen Brown (20) bili su najjbolji kod Bostona. 
Prvaci Milwaukee Bucksi su poraženi kod New Orleans Pelicansa (112:116) nakon produžetka. Devonte' Graham (26) je predvodio raspoloženi New Orleans, dok je kod Bucksa Jrue Holiday ubacio 40 koševa. Prvaci su igrali bez Giannisa Antetokounmpa, koji je pod korona-protokolom.
",sport
http://index.hr/vijesti/clanak/britanija-zbog-omikrona-obara-rekorde-novozarazenih-kakvo-je-stanje-u-bolnicama/2326046.aspx,britanija-zbog-omikrona-obara-rekorde-novozarazenih-kakvo-je-stanje-u-bolnicama,"VELIKA Britanija u petak je treći dan zaredom imala rekordan dnevni broj novozaraženih koronavirusom, s 93.045 slučajeva, pokazuju podaci zdravstvenih vlasti.
Britanija već danima ima rekordne brojke novih slučajeva. 
Jučer ih je imala čak 93.045 novozaraženih.
Ovaj eksplozivan rast po svemu sudeći je posljedica novog soja koronavirusa službeno nazvanog omikron koji je nedavno otkriven u Južnoafričkoj Republici. Omikron se već pokazao znatno zaraznijim od delte ili indijskog soja - koji je sam već daleko zarazniji od alfa ili britanskog soja, koji je opet zarazniji od originalnog, vuhanskog soja.
A omikron usto, zahvaljujući brojnim mutacijama, mnogo efikasnije izbjegava prethodno stečeni imunitet, bilo onaj od cijepljenja ili od prebolijevanja nekog od prethodnih sojeva. 
Boris Johnson: Suočeni smo s plimnim valom zaraze zbog omikrona
Ministar zdravstva Sajid Javid upozorio je na početku tjedna da se omikron u Velikoj Britaniji, gdje je prvi slučaj otkriven 27. studenog, širi ""iznimnom brzinom"" i dodao da je to ""nešto što nismo nikad vidjeli dosad"", da se ""svaka dva ili tri dana broj zaraženih udvostručuje"". 
""To znači da smo suočeni s plimnim valom zaraze, ponovo smo u utrci između cjepiva i virusa"", upozorio je ministar i pozvao Britance da prime booster dozu.
Danas je omikron postao dominantan soj u Londonu, objavio je ministar Javid. Na omikron je u već ponedjeljak činio 20% slučajeva zaraze u Engleskoj i 44% slučajeva u Londonu, a u međuvremenu je u britanskoj prijestolnici prešao 50 posto.
I premijer Boris Johnson upozorio je da ""nitko ne treba sumnjati da dolazi plimni val omikrona"" te pozvao sve odrasle Britance da što prije odu po booster dozu, opisujući to kao ""apsolutno vitalno"", te dodao da je ""stopa udvostručenja (slučajeva) omikrona u nekim regijama sada smanjena na manje od dva dana"".
Po jednoj dramatičnoj procjeni, samo do kraja godine omikronom bi se moglo zaraziti milijun Britanaca ako se ne poduzmu hitne mjere. A unatoč prvim podacima o vrlo blagom obliku bolesti u slučaju zaraze omikronom iz Južnoafričke Republike, u ponedjeljak je zabilježen i prvi smrtni slučaj osobe zaražene ovim sojem u Velikoj Britaniji.
>> Stižu nove informacije o omikronu. Nisu sve dobre
Britanija se potpuno otvorila 19. srpnja, slučajevi u početku naglo padali
A sve se ovo događa nekih pet mjeseci nakon što je Johnsonova vlada, pouzdajući se u visoku procijepljenost populacije, ukinula gotovo sve epidemiološke mjere, Johnson poručio građanima da ""nauče živjeti s ovim virusom"", a epidemiolozi poput Neila Fergusona s Imperial Collegea, koji je ranije bio jedan od glavnih zagovornika lockdowna, ustvrdili da se nazire kraj pandemiji. 
""Još uvijek nismo izvan opasnosti, ali se jednadžba temeljito izmijenila"", rekao je Ferguson 27. srpnja, objašnjavajući da su cjepiva drastično smanjila rizik od hospitalizacija i smrti od covida-19: ""Vjerujem i optimističan sam da će krajem rujna, u listopadu, glavnina pandemije biti iza nas.""
Zemlja je ukinula gotovo sve mjere desetak dana ranije, 19. srpnja, što su mnogi građani nazvali ""Danom slobode"" nakon dugog razdoblja manje ili više intenzivnih lockdowna (zbog čega su ga protivnici takvih mjera nazvali ""Profesor Lockdown"") i proslavili na ulicama u pubovima u kojima više nije bilo ograničenja broja gostiju i novootvorenim noćnim klubovima. 
Osim disko-klubova, u punom kapacitetu otvorile su se i koncertne dvorane i stadioni. Ni nošenje maske nije više bilo obavezno iako se i dalje preporučivalo u javnom prijevozu i u dućanima.

Johnson u srpnju: Ako budemo oprezni, najgore od pandemije je iza nas
I sam Johnson je nekoliko dana ranije, 15. srpnja, izjavio da ""ako budemo oprezni i ako nastavimo poštivati ovu bolest i njezinu stalnu prijetnju, onda je velika vjerojatnost - gotovo svi znanstvenici slažu se s tim - da je najgore od pandemije iza nas"".
""Pred nama su teški dani i tjedni dok se nosimo s trenutnim valom delta varijante i, nažalost, bit će još hospitalizacija i još smrtnih slučajeva, ali svakim danom koji prolazi gradimo sve veći zid imuniteta stečenog cjepivom"", dodao je britanski premijer. 
U tom trenutku, međutim, ukidanje mjera izgledalo je kao prilično rizičan potez, budući da je zemlja već bila usred trećeg vala čija je krivulja novih slučajeva eksponencijalno rasla od kraja svibnja. No, ubrzo se ispostavilo da se upravo tada nalazila na vrhuncu ovog vala - točnije, vrhunac je dosegnut dan ranije, kad su zabilježena 54.183 novozaražena. Krivulja je nakon toga počela naglo padati.
>> Engleska dva mjeseca živi bez mjera. Znanstvenici slali upozorenja, nisu se ostvarila
Uoči ukidanja mjera čak 1200 svjetskih znanstvenika potpisalo je otvoreno pismo, objavljeno početkom srpnja u uglednom medicinskom časopisu Lancet, u kojem kritiziraju Johnsonovu vladu zbog ""neetičnog eksperimenta"" koji provodi, a koji predstavlja prijetnju cijelom svijetu, budući da slobodno kolanje virusa osigurava plodno tlo za pojavu sojeva otpornih na cjepiva koja imamo. 

Britanija od srpnja na epidemijskom vrtuljku - rast pa pad pa opet rast
U početku se činilo da se ipak radilo o lažnoj uzbuni. Krivulja novozaraženih bila je u slobodnom padu iduća dva tjedna, unatoč potpunom otvaranju. S 54.183 nova slučaja, koliko ih je bilo 17. srpnja, prema podacima specijalizirane stranice Our World in Data, Britanija je pala na samo 21.855 novih slučajeva 3. kolovoza. 
Stručnjaci su bili zbunjeni neočekivanim razvojem epidemijske situacije, ali činilo se da je relativno visoka procijepljenost, barem u tom trenutku, dovoljna za otvaranje. Tada je, naime, 55% ukupne britanske populacije bilo primilo obje doze cjepiva protiv covida-19, a njih čak 69% jednu dozu. 
U međuvremenu je udio cijepljenih s barem dvije doze narastao na 68.7%, od čega je 36.2% ljudi cijepljeno i trećom dozom.
""Nemam jednostavan odgovor, nitko od nas nema"", rekao je Martin McKee s Londonske škole za higijenu i tropsku medicinu, izražavajući skepsu oko nade da je Britanija već tada bila dosegla kolektivni imunitet cijepljenjem i prebolijevanjem. 
""Nitko zapravo ne zna što se događa"", priznao je i epidemiolog John Edmunds s Londonske škole za higijenu i tropsku medicinu (LSHTM). 
>> Engleska otvorena, brojke padaju. Australija zatvorena, brojke rastu. Kako?
A onda je krivulja novih slučajeva ponovo počela rasti. Taj je rast ovog puta ipak bio mnogo blaži, pa se do idućeg vrhunca krivulje, 3. rujna, popela na 42.355 novozaraženih u jednom danu. Nakon toga je uslijedio novi pad tijekom rujna - a onda opet novi rast do novog vrhunca 21. listopada, kad je zabilježeno 51.719 novozaraženih.
To je bilo relativno blizu rekorda iz siječnja, ali kako vidimo, pravi vrhunac vala tek je trebao uslijediti. U međuvremenu je došlo do još jednog oštrog pada, od kraja listopada do početka studenog. Broj novih slučajeva tako je 7. studenog iznosio 29.889, što je bio najmanji dnevni broj od kolovoza. 
A onda je broj novozaraženih opet počeo naglo rasti. Dapače, taj se rast ubrzao upravo od 30. studenog - dakle, kad se omikron počeo širiti u Britaniji.
Broj hospitaliziranih pada u rujnu i studenom, sad opet počinje rasti
Naravno, što je veća procijepljenost u nekoj zemlji, broj novozaraženih postaje manje bitna varijabla jer velika većina cijepljenih i u slučaju infekcije nema težak oblik bolesti. Tako je i britanska vlada u dokumentima o epidemijskoj strategiji, koje je objavila u rujnu, jasno naznačila da će broj hospitalizacija, uz postotak cijepljenih i umrlih, biti ključni podaci prema kojima će dalje krojiti svoj odgovor.  
Međutim, kod tih su varijabli prvi znakovi upozorenja bili prisutni od početka otvaranja. Brojevi hospitaliziranih osoba s covidom-19, onih koji se liječe na intenzivnoj skrbi i dnevno umrlih ustvari nisu prestali rasti.
Broj Britanaca hospitaliziranih zbog covida-19 tog 19. srpnja iznosio je 4651 i nastavio je oštar rast sve do 13. rujna, kad je iznosio 8478, uz kratku pauzu u rastu od kraja srpnja do sredine kolovoza. Uslijedio je nagli pad broja hospitaliziranih do 2. listopada, kad je iznosio 6475, da bi nakon toga opet krenuo rasti. 

Prema najnovijim podacima, u bolnicama diljem Londona sada se nalazi 1.534 pacijenata zaraženih covidom-19, što je povećanje od 28.6% u odnosu na prošli tjedan. Diljem Ujedinjenog Kraljevstva hospitalizirano je 7.611 osoba s koronavirusom (porast od 2% prema prošlome tjednu).
Optimizam budi činjenica da je broj hospitaliziranih dosegao ovogodišnji vrhunac 1. studenog, kad je iznosio 9671. Razlog za zabrinutost pak leži u činjenici da je taj pad zaustavljen 4. prosinca, kad je iznosio 7178, i da se otada opet penje, doduše, zasad blaže. Ovaj je broj u utorak iznosio 7687, znatno više nego na ""dan slobode"" u srpnju. 
""Bojim se da također vidimo neizbježno povećanje hospitalizacija za 10% na nacionalnoj razini, iz tjedna u tjedan, i gotovo za trećinu u Londonu"", upozorio je u četvrtak glavni medicinski dužnosnik Engleske, Chris Whitty.
Broj smrti je u padu, ali veći nego u srpnju
Broj covid-pacijenata na jedinicama intenzivne skrbi također je nastavio rasti sve do 15. rujna, kad je iznosio 1081, da bi do 10. listopada pao na 744. Onda je počeo opet rasti pa je početkom studenog gotovo dosegao razinu iz rujna. Otada je ovaj broj kritično oboljelih bio u padu, a posljednja dva tjedna stagnira. U ponedjeljak je iznosio 900, što je opet znatno više nego što je iznosio na ""dan slobode"" (611). 
Što se one najcrnje varijable, broja dnevno umrlih, tiče, i taj je broj od srpnja varirao na sličan način. 20. srpnja iznosio je ""samo"" 102, ali već do 7. rujna udvostručio se na 210. Uslijedio je pad do najniže točke 11. listopada (28 umrlih), da bi se do 2. studenog popeo na čak 292. Ohrabrujuće je što je broj umrlih otada u kontinuiranom padu koji traje i dalje, pa je u srijedu broj umrlih bio 164.

Stručnjaci objavili nova predviđanja, postoje optimistični i pesimistični scenariji
Državna agencija za javno zdravstvo Engleske (PHE) već je u kolovozu upozorila da cijepljenje možda samo po sebi neće zaustaviti širenje delta soja, na temelju preliminarnih podataka prema kojima cijepljeni, ako se ipak inficiraju deltom, mogu zaraziti druge mnogo lakše nego u slučaju ranijih sojeva. 
A britanski stručnjaci s Londonske škole za higijenu i tropsku medicinu (LSHTM) koji se bave modeliranjem epidemije prošlog su tjedna objavili novi izvještaj prema kojem bi broj smrti od posljedica ove varijante koronavirusa do kraja travnja mogao iznositi između 25.000 i 75.000, ovisno o tome koliko će učinkovito djelovati cjepiva. Upozorili su da će na vrhuncu novog vala, koji predviđaju u siječnju, zemlja imati oko 60 tisuća slučajeva dnevno i više od 1200 smrti na dan - skoro 10 puta više nego sada.
Po najoptimističnijem scenariju, broj svakodnevno hospitaliziranih trebao bi biti 40 posto manji u odnosu na onaj iz razdoblja vrhunca zaraze tijekom prošle zime. Po najpesimističnijem scenariju, mogao bi biti i gotovo dvostruko veći. U najgorem slučaju možda će biti potrebno uvesti stroža ograničenja kako bi se spriječila pretrpanost bolnica, upozorili su.
Britanija je nedavno uvela obavezne maske u većini zatvorenih prostora i covid-potvrde za velike događaje u Engleskoj kako bi se smanjilo širenje omikrona, nakon što je Johnson odbacio mogućnost njihovog uvođenja ovog ljeta. Stupanj uzbune podignut je s treće na četvrtu, odnosno drugu najvišu razinu, što znači da je ""prijenos virusa pojačan te da je pritisak na zdravstvene službe opći i velik ili da je u porastu"".",vijesti
http://index.hr/sport/clanak/brooklyn-netsi-u-velikim-problemima-ostali-i-bez-kevina-duranta/2326623.aspx,brooklyn-netsi-u-velikim-problemima-ostali-i-bez-kevina-duranta,"BROOKLYN Netsi potvrdili su da su u protokol za zdravlje i sigurnost stavili još jednog igrača, osmog od utorka. U pitanju je prva zvijezda momčadi Kevin Durant, koji u aktualnoj sezoni igra uz prosjeke od 29.7 poena, 7.9 skokova i 5.9 asistencija po utakmici.
Durant je zbog ozljede gležnja trebao propustiti utakmicu protiv Orlando Magica, a sad će i nešto dulje pauzirati. James Harden, LaMarcus Aldridge, Deandre’ Bembry, Bruce Brown, Jevon Carter, James Johnson i Paul Millsap uvršteni su prije njega na popis igrača na koje Netsi ne mogu računati, a na njemu su i Patty Mills (odmor) i Joe Harris (gležanj).
Povratak Irvinga
Zbog silnih problema u momčadi Netsi su već ranije potvrdili ugovore na deset dana dvojici igrača. James Ennis III. i Shaquille Harrison pokušat će ih iskoristiti da se dokažu franšizi, a pomoć će Netsi imati i od Kyrieja Irvinga, zvijezde koja se odbija cijepiti, zbog čega nema pravo nastupa na domaćim utakmicama.
Irving i dalje neće moći igrati domaće utakmice te će sudjelovati samo na gostovanjima (osim u New Yorku i Torontu). Momčadi će se pridružiti tek nakon što pet uzastopnih dana priloži negativan test na koronavirus, a povratak na terene ovisit će o njegovom fizičkom stanju s obzirom na to da mjesecima nije trenirao s Netsima.
Durant je trenutačno vodeći strijelac NBA lige. Naslov najboljeg strijelca osvajao je dosad četiri puta u karijeri.
",sport
http://index.hr/magazin/clanak/cedo-komljenovic-decko-iz-karlovca-koji-je-ostvario-sve-snove-prosjecnog-jugoslavena/2326638.aspx,cedo-komljenovic-decko-iz-karlovca-koji-je-ostvario-sve-snove-prosjecnog-jugoslavena,"DANAS je u Milanu u 83. godini umro Čedo Komljenović alias Monty Shadow, poduzetnik, menadžer i fotograf svjetskog glasa. Svoj životni put Komljenović je završio u luksuznom dvorcu u Milanu, a detalji iz njegove biografije su ostvarenje sna svakog prosječnog čovjeka na svijetu.
O smrti Čede Komljenovića oglasila se i Formula 1 na svom Twitter profilu, a Stefano Domenicali napisao je: ""Jako sam tužan zbog vijesti o smrti velikog prijatelja Formule 1, Montyja Shadowa. Svima će nam nedostajati njegova briljantna kreativnost, a njegove slike uvijek će biti dio naše povijesti.""
Stefano Domenicali, President and CEO of Formula 1:

“I am deeply saddened to hear that a true friend of Formula 1, Monty Shadow, has died. His creative brilliance will be missed by all of us and his images of the sport will always be part of our history.” pic.twitter.com/6Ccg2600NE
Fotografije, rad, savjeti, osobnost, snalažljivost i estetika Čede Komljenovića ostat će povijest i brojnih drugih velikih kompanija - od Mercedesa preko Cartiera do Ralpha Laurena. Jedan je od utemeljitelja sportske nagrade Laureus i osnivač Art Mastersa, festivala glazbe, fotografije i umjetnosti.
Komljenović je svoj put počeo kao siromašni srednjoškolac iz Karlovca, a završio ga kao čovjek koji je ostvario sve snove o luksuzu, poznanstvima i prijateljstvima s najvećim svjetskim zvijezdama, putovanjima i poslovnim uspjesima. 

""Kao gimnazijalac u Karlovcu već sam počeo fotografirati. Pero Zlatar me uvukao u Karlovački tjednik. Potom sam otišao na studij komparativne književnosti i filozofije u Zagreb. U Švedsku i Englesku sam počeo odlaziti od sedamnaeste godine, da zaradim nešto preko ljeta. Drugi su išli na more, a ja brati jagode u Englesku. U Švedskoj sam bio nekoliko puta. Danju sam radio s fiksirima koji su smrdjeli, a po noći sam u restoranu gulio krumpire i lovio Skandinavke"", prisjetio se u jednom intervjuu Komljenović.
Objavu dijeli Boris Štajduhar (@photobystajdi)
Od Vjesnika i Starta do Voguea - istom metodom
""Komljenovićev put od Karlovca do New Yorka, Pariza, Londona nije bio nimalo lak. U rodnom Karlovcu kao dječak igrao je košarku, pamte ga kao snalažljivog mladića, a preokret se dogodio kad mu je s 15 ili 16 godina u ruke došao fotoaparat. Bio je fasciniram njime, stalno je nešto snimao, pa je s dvadesetak godina banuo u kuću Vjesnik, javio se Peri Zlataru, Seadu Saračeviću i Borisu Jankoviću Argusu te rekao da želi biti fotograf. Svima se svidio njegov otvoren nastup pa je malo po malo počeo objavljivati slike u Vjesniku, Studiju, Plavom Vjesnik, Startu…
Tako je jednom došao u priliku snimati Josipa Broza Tita na Brijunima, kad se razbolio doajen tadašnjih fotografa Grčman. No, ubrzo mu je sve to postalo preusko i nedinamično, pa se otputio u London. Prvo je otišao, koje li drskosti, u sjedište Voguea, kultnog izdanja Conde Nasta. Kao što su u Vjesniku popustili pred njegovim šarmom, tako mu ni u Vogueu nisu mogli odoljeti"", napisao je Mladen Pleše za Telegram o počecima impozantnog životnog i poslovnog puta Čede Komljenovića.
Za vrijeme fotografske karijere Komljenović je uzeo internacionalno ime Monty Shadow, a s novim imenom je napravio preko 2000 naslovnica za magazine poput Playboya i Penthousea. Fotografirao je za Vogue i Sunday Times. Radeći kao fotograf, upoznao je brojne svjetske face i postao marketinški stručnjak, a nova znanja i poznanstva odvela su ga u svijet visokog biznisa.
Nevjerojatan šarm i osjećaj za luksuz i glamur odveli su ga na vrh
Osim za kultne magazine poput Playboya i Voguea, Komljenović je radio i za turističke zajednice na Sejšelima i u Južnoj Africi, a afrički angažman ga je odveo do Johana Ruperta, vlasnika Richemonta, koji mu je ponudio posao.
""Moj prijatelj, južnoafrički magnat Anthony Rupert, i njegov sin Johan Rupert, kod kojih sam jednom davno bio na odmoru, rekli su mi da bi oni htjeli da radim za njih. Rekao sam da ne mogu jer smo već dvadeset godina prijatelji, ali tada mi je Rupert rekao: 'Ti ćeš biti naš truffleman. Truffle je tartuf, najskuplja gljiva na svijetu, koju skrivenu u zemlji mogu naći samo specijalni psi. Ti ćeš za nas putovati svijetom i tražiti iznimne stvari, proizvode koji imaju imidž, kvalitetu, tradiciju, povijest. Naša kompanija, jedna od najpoznatijih na svijetu, treba nekog poput tebe'"", ispričao je jednom prilikom za Nacional.

Odmah u startu za Richemont je pronašao dragulj.
""Nezapamćen uspjeh postigao je talijanski sat Panerai. Ta tvrtka, koja je prije deset godina vrijedila nekoliko milijuna dolara, danas vrijedi više od 500 milijuna dolara, a sada je i dio Richemont grupe. Sat ima dugu povijest, bio je originalno ronilački sat talijanske mornarice: za vrijeme Prvog svjetskog rata Talijani su proizvodili torpeda, zvali su ih svinje, koja su specijalne ronilačke jedinice pričvršćivale pod neprijateljske brodove. Sat Panerai pokazivao je roniocima koliko mogu ostati pod morem. Sve sam to saznao kad sam za jedan japanski list radio veliku reportažu o satu Panerai. Sat mi se svidio jer je bio jednostavnog, čistog dizajna i stalno sam ga nosio.
Kad sam došao u Hollywood, Sylvester Stallone, Arnold Schwarzenegger i Bruce Willis oduševili su se satom. Stallone ga je potom nosio u jednom filmu, a proizvedena je i ograničena serija nazvana Slytech. Stallone je mnogo satova darovao prijateljima i za sat se brzo pročulo. To je bilo u vrijeme kad je počeo trend velikih čeličnih satova, koji je danas na vrhuncu, i proizvode ih sve velike tvrtke. No pravi je boom počeo nakon što sam Panerai darovao Rupertu. Drugi dan upitao me mogu li mu kupiti taj sat. Rekao sam mu da nema više takvih satova, da sam mu zadnji darovao. Tada je rekao: 'Mislim na kompaniju, ne na jedan sat. Hoću da odmah kreneš u akciju.' Nazvao sam svog suradnika i 48 sati poslije kupili smo Panerai"", ispričao je.
Osim za Richemont, Komljenović je radio i s Mercedesom, Formulom 1, Ralphom Laurentom...
""Elementarne postulate penjanja na društvenoj ljestvici usvojio je lako. Uglavnom okružen prelijepim ženama, prijateljski nastrojen prema utjecajnim ljudima s kojima je komunicirao na njihovom jeziku i nadasve pažljiv. Sjećam se perioda pred Božiće i Uskrse u kući Komljenovića. Monty bi tražio najbolje pekare, čuvene vinske podrume, a onda bi za više od stotinu prijatelja i suradnika pažljivo birao i pakirao najukusnije panetone, najkvalitetnija vina i sa smisleno i tendenciozno pisanim porukama ih upućivao na adrese diljem svijeta"", napisala je Jelena Janković o Komljenoviću prošle godine za theprestige.ba.

Imao je svoju definiciju luksuza i u njemu je uživao do kraja života
""Što je luksuz? Objasnit ću to nedavnom zgodom. Razgovarao sam neki dan s Armanijem i u neku ruku smo se posvadili. Rekao sam mu: 'Mislim da sam pozvan da ti kažem da onaj madrac i krevet koji se nalaze u tvom butiku u Milanu ne predstavljaju luksuz. Ti si u 28 godina, koliko si u vrhu, uspio razviti samo brend, marku. Sve dotle dok takav krevet i madrac kakav je u tvom dućanu možeš za manje novca, jer nije neko ime, kupiti u Ikei, tu nema luksuza. Simbol luksuza su ručni rad i zanatstvo, kad se na izradi pojedinog predmeta radi danima i mjesecima.' Danas svjetske tvrtke koje žele nešto više pokušavaju oživjeti manufakturu. Mislim da je to jako dobro i to je danas luksuz"", rekao je prošle godine za Nacional.
U svojoj impozantnoj kolekciji skupih satova imao je preko 100 modela, a sve u njegovom dvorcu nadomak Milana odisalo je luksuzom - od cipela, stola, kave koju je pio, do desetaka tisuća boca vina koje je čuvao u podrumu.
O Komljenoviću kažu da je bio izrazito velikodušan te da je uvijek plaćao večere prijateljima, između ostalih i Berniju Ecclestoneu koji slovi kao škrtac. Bernija je, mnogi ne znaju, upoznao i sa Slavicom Radić koja mu je brzo postala supruga, a danas je jedna od najbogatijih žena na svijetu.
S kraljem Španjolske bio je na ti, s Coelhom blizak prijatelj
""Kad bih nekome rekao da mogu u svakom trenutku doći do španjolskog kralja, dovoljno je da okrenem njegov broj, a tako i do brojnih svjetskih ličnosti na svim područjima, mislio bi da foliram. Stjecao sam s godinama veliko povjerenje ljudi koje sam sretao u svojemu poslu, vjerojatno i zato što nisam nikad rušio mostove za sobom"", govorio je.
Komljenović je prema svima bio pažljiv i velikodušan, svjedoče danas brojni njegovi prijatelji i poznanici, a upravo je njegov pristup ljudima bio jedan od faktora velikog uspjeha.
O Komljenoviću brojne svjetske face imaju velike riječi, a jednom ga je prilikom opisao i njegov bliski prijatelj Paulo Coelho.
""Monty nije predvidljiv, ali on ima najbolju kvalitetu koju itko može imati: dobar je prijatelj. E on također ima veliku manu: telefon mu zvoni usred razgovora, bez obzira na to koliko je važan  sastanak na kojem se nalazi. I u 90 posto slučajeva javlja se na telefon. Nekoliko vizionara sam sreo u životu, a Monty je jedan od njih. On je uvijek iznenađenje. Mogao bi plesati na ulici, gledati u oči potpunog stranca i pričati o ljubavi, ili braniti naizgled apsurdnu ideju (koja, inače, nikad nije apsurdna.) Kad osjeti da je vrijeme došlo, on se sav izgubi u novoj pustolovini koju si je već zamislio. Nikad ne provodi dane pokušavajući igrati ulogu koju su mu drugi odabrali"", rekao je slavni pisac.
 
Objavu dijeli Felice Massa (@felicemassadavarazze)",magazin
http://index.hr/vijesti/clanak/cijene-nafte-pale-ispod-74-dolara/2326419.aspx,cijene-nafte-pale-ispod-74-dolara,"CIJENE nafte pale su u petak na međunarodnim tržištima ispod 74 dolara zbog sve većeg broja zaraženih novom varijantom koronavirusa i straha trgovaca da bi nova korona-ograničenja mogla utjecati na potražnju za gorivima.
Na londonskom je tržištu cijena barela nakon podneva pala 1.26 dolara u odnosu na prethodno zatvaranje i iznosila je 73.76 dolara. Na američkom se tržištu barelom trgovalo po 1.23 dolara nižoj  cijeni, od 71.15 dolara.
Trgovce je danas zabrinuo sve veći broj zaraženih novom varijantom koronavirusa omikronom.
Rapidan rast novih slučajeva u Danskoj, JAR-u i Britaniji
U Danskoj, Južnoj Africi i Britaniji broj novih slučajeva zaraze udvostručuje se svaka dva dana i danska premijerka Mette Frederiksen upozorila je u četvrtak da bi vlada mogla uvesti dodatne mjere kako bi ograničila njegovo širenje.
U SAD-u brzo širenje omikrona navelo je neke tvrtke da odgode planove o povratku radnika u urede.
""Poruke opreza i upozorenja o valu covida sve su glasnije kako se približavaju blagdani na kraju godine, kvareći raspoloženje na tržištu"", rekla je Vandana Hari iz Vanda Insightsa.
""Cijene nafte mogle bi u sljedećih nekoliko tjedana stagnirati""
""Cijene nafte mogle bi u sljedećih nekoliko tjedana stagnirati u skromnoj blagdanskoj trgovini, doduše, uz osjetne oscilacije cijena oko medijana"", dodala je Hari.
Organizacija zemalja-izvoznica nafte i njezini saveznici predvođeni Rusijom poručili su pak da bi se mogli okupiti i prije 4. siječnja ako ocijene da zbog izmijenjenih izgleda za potražnju moraju preispitati odluku o povećanju opskrbe za 400 tisuća barela dnevno u siječnju.
Cijene nafte spustile su se početkom četvrtog tromjesečja s najviših razina u više godina upravo zbog poboljšane opskrbe, podsjeća Reuters.
Odvojeno je OPEC danas na svojim internetskim stranicama objavio da je barel referentne košarice nafte njegovih članica u četvrtak stajao 74.66 dolara, što znači da mu je cijena porasla 1.54 dolara u odnosu na prethodni trgovinski dan.",vijesti
http://index.hr/vijesti/clanak/cnn-kako-si-milijuni-nezaposlenih-amerikanaca-mogu-priustiti-da-ne-rade/2326611.aspx,cnn-kako-si-milijuni-nezaposlenih-amerikanaca-mogu-priustiti-da-ne-rade,"JEDAN od najpodlijih ovogodišnjih mitova bio je da mladi ljudi ne žele raditi jer im je državna pomoć sasvim dovoljna, piše CNN. Ljudi imaju previše novca, ističe se u ovom narativu. Jedini je problem što brojke to ne potvrđuju. Umjesto toga, prijevremeno umirovljenje, bilo pod prisilom pandemije ili na neki drugi način, igra veliku ulogu na američkom tržištu rada.
Ljudi su u posljednje dvije godine iz raznih razloga napustili radno aktivnu populaciju - otpuštanja, zdravstvene nesigurnosti, potreba za brigom o djeci i brojni osobni problemi koji su proizašli iz poremećaja uzrokovanih pandemijom. No, među onima koji su otišli i ne mogu se ili ne žele vratiti većina su stariji Amerikanci koji su ubrzali odlazak u mirovinu, piše CNN.
Početkom prosinca glavna ekonomistica ADP-a Nela Richardson rekla je da je snažno tržište dionica zajedno s rastućim cijenama kuća dalo neke mogućnosti za veće prihode. Već smo vidjeli da se veliki dio radne snage boomera povlači. I oni su sada u boljoj poziciji. U procjeni oporavka broja radnih mjesta ekonomisti su istaknuli da se stopa nezaposlenosti smanjila, ali stopa sudjelovanja u radnoj populaciji nije se poboljšavala istim tempom. No, Jared Bernstein, član Vijeća ekonomskih savjetnika američkog predsjednika Joea Bidena, kaže da se pojavljuje mnogo jasnija slika kad se radnici stariji od 55 godina isključe iz metrike.
Odlaze zbog drugih poslova ili bolje plaće
U studenom je 3.6 milijuna Amerikanaca više napustilo radnu populaciju u usporedbi sa studenim 2019. godine, kaže Aaron Sojourner, ekonomist i profesor na Carlsonovu fakultetu menadžmenta na Sveučilištu u Minnesoti. Amerikanci stariji od 55 godina činili su čak 90% tog povećanja. ""Mislim da mnogi narativi zamišljaju radnike prve dobi kao nestalne, ali ovu situaciju objašnjava ponašanje starijih osoba"", rekao je Sojourner za CNN.
Često spominjani nedostatak radne snage postao je sintagma za kompliciranu stvarnost radne populacije u doba pandemije. Amerikanci daju otkaze u rekordnom broju, više od četiri milijuna svaki mjesec od srpnja, ali velik dio tih otkaza događa se među mladim ljudima koji odlaze zbog drugih poslova ili bolje plaće. Ne napuštaju u potpunosti radnu populaciju.
""Dio toga je i nedostatak kvalitetnih radnih mjesta. Zagonetka je zašto poslodavci ne podižu plaće i ne poboljšavaju radne uvjete dovoljno brzo da privuku ljude. Kažu da žele zaposliti ljude, postoji 11 milijuna slobodnih radnih mjesta, ali ne otvaraju radna mjesta koja ljudi žele"", kaže Sojourner.
Predsjednik Federalnih rezervi Jerome Powell naglasio je to pitanje tijekom konferencije za novinare u srijedu: ""Postoji demografski trend u pozadini svega. Pitanje je koliko ljudi možemo zadržati, ali ono što možemo učiniti je pokušati stvoriti uvjete ljudima da se vrate.""
Kompanije podižu plaće kako bi privukle i zadržale osoblje
Neke kompanije podižu plaće kako bi privukle i zadržale osoblje. Druge nude bonuse za potpisivanje ugovora. No, ekonomisti nisu sigurni hoće li ti poticaji dugoročno poboljšati uvjete za zaposlenike.
""Ja bih mogao željeti 65-inčni televizor za 50 dolara, ali to ne znači da postoji manjak televizora, to samo znači da nisam spreman platiti dovoljno da bi mi netko prodao televizor"", rekao je Sojourner.
Gotovo 70% od pet milijuna ljudi koji su napustili radnu populaciju tijekom pandemije starije je od 55 godina, a mnogi od njih ne žele se vratiti. Umirovljenja su obično trajnija od ostalih napuštanja radne populacije, smatraju istraživači. Ipak, očekuju da će poboljšanje situacije s koronavirusom i povećana stopa cijepljenja omogućiti starijim radnicima da se vrate u radnu populaciju.
U normalnim vremenima umirovljenici se često vraćaju na posao. No, stopa povratka značajno je pala tijekom pandemije, što je pogoršalo nedostatak radnika. Postoje neke naznake da se starije osobe vraćaju na posao kako se stopa cijepljenja povećava, a poslodavci nude veće plaće. Stopa povratka na posao pala je na nešto više od dva posto početkom pandemije, ali je posljednjih mjeseci porasla na oko 2.6 posto. To je još uvijek manje od stope prije pandemije od oko tri posto.
S druge strane, stariji radnici potencijalno se natječu s mlađim, kvalificiranijim kandidatima za posao, što bi njihov povratak moglo učiniti izazovnijim, zaključuje CNN.",vijesti
http://index.hr/magazin/clanak/ekipa-sa-stojedinice-pokrece-novi-radio-da-je-pravde-mozda-ne-bismo-morali-ovako/2326238.aspx,ekipa-sa-stojedinice-pokrece-novi-radio-da-je-pravde-mozda-ne-bismo-morali-ovako,"PRESTANAK emitiranja programa Radija 101 ostavio je prazninu u domaćem, a posebno u zagrebačkom radijskom eteru.
Iako Stojedinica u posljednjim godinama postojanja nije bila radijska sila kakvu poznajemo iz perioda kada je na Trg izvukla 120 tisuća nezadovoljnijih građana, koji su u studenom 1996. prosvjedovali protiv potencijalnog gubitka koncesije, činjenica jest da je ekipa Stojedinice tijekom godina stvorila temelje onoga što se počelo smatrati sadržajem kakav Zagreb zaslužuje i treba.

Međutim, u posljednjih petnaestak godina mnogo se toga razvodnilo, a u eteru su se pojavile mnoge verzije koje bismo mogli nazvati ""Radio 101 light"", dok je sama Stojedinica izgubila važnost i oštrinu koju je nekoć imala. To, u kombinaciji s promjenom u vodstvu Stojedinice i činjenicom da je radio kao platforma gubio u utrci s internetom da održi status mjesta na kojem voditelji i građani slobodno iskazuju svoja mišljenja, rezultiralo je tihim odlaskom jednog od zaštitnih znakova Zagreba u svibnju ove godine.
Tu u priču ulazi Radio Tvornica, nova radio stanica iza koje stoje jake bivše snage Stojedinice.
Nova priča u domaćem eteru
Tu su Ifka, Šaman i Renata Belc Krog, dok je direktor radija Daniel Berdais. Radi se o potpuno novoj priči u domaćem eteru i premda ćemo ih u početku slušati samo na streamu, radi se o ljudima koji itekako dobro znaju svoj posao, a sada, uz godine iskustva i želju da stvore nešto novo na temeljima onoga što je bilo kvalitetno, ponovo kreću u borbu za slušatelje.
""Da je pravde u Hrvatskoj, odnosno da smo svi jednaki i da imamo iste mogućnosti, možda sad ne bismo pokretali web radio, već bismo emitirali na FM-u"", kažu nam odmah bivši stojediničari svjesni da je web radio ipak nešto drugo.
Njihov će sadržaj jednim dijelom biti vezan i za sam program Tvornice Kulture pa već tu možemo očekivati novu platformu za sve one mlade bendove koji redovito pune koncertne prostore dok ih domaće radio postaje istovremeno tretiraju kao da ne postoje. Osim što će učiniti sve da glazbeno izbjegnu sve one zamke formatiranog radija koji neprestano vrti parsto jednih te istih pjesama, možemo očekivati i voditeljske osvrte na dnevna događanja u glavnom gradu i ostatku Hrvatske.

Posjetili smo ih u njihovom novom prostoru (koji se još uvijek uređuje) da vidimo što nas očekuje od ""starih novopridošlica"" i hoćemo li napokon dobiti onu staru Stojedinicu koju smo toliko voljeli.
""Onakvu Stojedinicu kakvu pamtimo više nećemo nikad slušati, došla su neka nova vremena i nove okolnosti, ali ćemo mi nastojati zadržati taj duh koliko to bude moguće. Slogan nam je 'Radio bez kočnica' tako da nam je plan obrađivati sve teme moguće, i lijeve i desne i dati kritiku tamo gdje je treba dati"", naglašavaju.

Glazbeni program kreće tijekom vikenda, a službeno ih možete slušati na streamu od sedam sati ujutro u ponedjeljak, 20. prosinca.
Naš razgovor s njima pogledajte u videu.",magazin
http://index.hr/sport/clanak/el-chiringuito-luka-modric-je-negativan-na-koronavirus/2326422.aspx,el-chiringuito-luka-modric-je-negativan-na-koronavirus,"SAMO dva dana nakon što je objavljeno da je pozitivan na koronavirus, čini se da je Luka Modrić dobio i negativan test. Takva informacija dolazi iz više izvora, od kojih je najutjecajniji El Chiringuito.
Podsjetimo, prvo su se zarazili Luka Modrić i Marcelo, a dan kasnije Real je objavio da su pozitivni i Marco Asensio, Gareth Bale, Andrij Lunin i Rodrygo te pomoćni trener Davide Ancelotti.
Čeka se još službena potvrda ove informacije, ali kapetan hrvatske reprezentacije tako bi mogao nastupiti za Real već u nedjelju protiv Cadiza.
",sport
http://index.hr/magazin/clanak/eric-clapton-tuzio-zenu-koja-je-pokusala-prodati-njegov-cd-na-ebayu/2326267.aspx,eric-clapton-tuzio-zenu-koja-je-pokusala-prodati-njegov-cd-na-ebayu,"ERIC CLAPTON kao da bira bizarne načine da se pojavi u medijima, a nakon što se krenuo izjavama, ali i glazbeno obračunavati s mjerama protiv pandemije, najavio je i da ne želi održavati koncerte ako je potvrda o cijepljenju jedan od uvjeta.  
No sve je to nebitno jer roker je odlučio tužiti obožavateljicu koja je na eBayu pokušala prodati njegov piratski CD.
Radi se o 55-godišnjakinji iz njemačkog grada Ratingena koja je na eBayu pokušala prodati snimku njegovog koncerta snimljenog osamdesetih i to za nešto manje od 10 eura.
Žena tvrdi da nije imala pojma da je to kršenje prava jer njezin je suprug CD kupio u trgovini 1987. No sudac je zaključio da je snimka ilegalna i da je prekršila zakon neovisno o tome je li bila svjesna nezakonitosti svojih postupaka.
Nakon presude žena je morala platiti sudske troškove obiju strana, koji su se popeli do 3400 eura, a ako u budućnosti pokuša prodati taj CD, čeka je kazna od 250 tisuća dolara ili šest mjeseci u zatvoru.",magazin
http://index.hr/magazin/clanak/final-fantasy-14-je-toliko-popularan-da-su-ga-morali-povuci-iz-prodaje/2326268.aspx,final-fantasy-14-je-toliko-popularan-da-su-ga-morali-povuci-iz-prodaje,"ZBOG velikih problema sa zagušenjem servera Final Fantasy 14: Endwalker je privremeno povučen iz prodaje.
Besplatni primjerak više nije dostupan novim igračima, a oni koji su se igre dokopali također će se morati strpjeti. Naime, postojeći igrači dobili su još dva tjedna besplatne igre zbog problema do kojih je došlo zbog pretjerane popularnosti.

""Ispričavamo se zbog postojećeg zagušenja koje se počelo događati otkako smo službeno objavili Endwalkera. Iskreno nam je žao zbog neugode koju je sve ovo možda izazvalo i molimo vas za razumijevanje i suradnju kako bismo smanjili zagušenje. Nastavit ćemo pratiti situaciju dok razmatramo vrijeme nastavka prodaje"", rekao je producent i redatelj Naoki Yoshida.",magazin
http://index.hr/vijesti/clanak/foto-teska-nesreca-u-zagrebu-auto-razbijen-vatrogasci-spasavali-covjeka/2326218.aspx,foto-teska-nesreca-u-zagrebu-auto-razbijen-vatrogasci-spasavali-covjeka,"U ZAGREBU je došlo do prometne nesreće.
Nesreća se dogodila na Aleji Bologne. Do nesreće je došlo oko 17 sati, a u njoj su sudjelovala dva osobna automobila.
Ozlijeđena je jedna osoba.
Jedan automobil je potpuno smrskan. Još nije poznato kako je došlo do nesreće.
Više informacija trebalo bi biti poznato sutra.

",vijesti
http://index.hr/vijesti/clanak/francuski-premijer-omikron-se-siri-brzinom-munje/2326537.aspx,francuski-premijer-omikron-se-siri-brzinom-munje,"VARIJANTA omikron ""širi se brzinom munje"" u Europi i vjerojatno će postati dominantna u Francuskoj do početka sljedeće godine, upozorio je jučer francuski premijer Jean Castex.
Prema posljednjim podacima, u Europi je do sada zabilježeno više od 89 milijuna slučajeva zaraze covidom-19 i 1.5 milijuna smrti povezanih s tim virusom.
Francuska zatvorila granicu s Britanijom
Njemački ministar zdravstva Karl Lauterbach rekao je jučer da se zemlja ""mora pripremiti za izazov kakav još nismo imali"", a njemačka zdravstvena agencija označila je Francusku, Norvešku i Dansku kao ""visokorizične"" zemlje zbog sve većeg broja infekcija. U Njemačkoj su danas zabilježene više od 42.000 slučajeva covida.
Francuske vlasti su jučer u 23 sata zatvorile granice za turiste ili poslovne ljude koji dolaze iz Ujedinjenog Kraljevstva. Nekoliko sati ranije Castex je objasnio kako će ova ograničenja putovanja biti uvedena kako bi se zaustavio nadolazeći val infekcija.
Dodatno, vlasti su objavile kako će smanjiti period između primanja druge i treće doze cjepiva protiv koronavirusa na četiri mjeseca kao i da će dokaz o cijepljenju biti nužan za ulazak na određena mjesta u zemlji, piše BBC.
Nacrt zakona za necijepljene
Castex je dodao da će veće javne zabave i vatromet na Staru godinu biti zabranjeni i preporučio je da se ljudi, čak i cijepljeni, samostalno testiraju prije okupljanja na novogodišnjim zabavama.
Kako bi povećala pritisak na ljude da se cijepe, vlada će na početku sljedeće godine predstaviti nacrt zakona po kojemu će ljudi morati biti cijepljeni kako bi ušli u restorane ili koristili javni prijevoz na dugim relacijama.
Prema trenutnim pravilima, nedavni negativni rezultat testiranja može služiti kao zdravstvena propusnica čak i bez cijepljenja.
""Ne možemo dozvoliti da odbijanje manjine Francuza da se cijepe utječe na život čitave zemlje"", rekao je jučer Castex u govoru emitiranom na televiziji.",vijesti
http://index.hr/magazin/clanak/hrvati-i-srbi-snimili-crnu-komediju-o-religiji-nakon-komunizma-uskoro-stize-u-kina/2326624.aspx,hrvati-i-srbi-snimili-crnu-komediju-o-religiji-nakon-komunizma-uskoro-stize-u-kina,"NAKON hrvatske premijere u ponedjeljak, 20. prosinca, film Nebesa Srđana Dragojevića, s Goranom Navojcem i Ksenijom Marinković u glavnim ulogama, od 23. prosinca dolazi na repertoar hrvatskih kina.
Kako je najavljeno, na zagrebačkoj premijeri u Kaptol Boutique Cinema, bit će redatelj te glumci iz Hrvatske Goran Navojec, Ksenija Marinković, Bojan Navojec, Dejan Aćimović, Slaven Knezović.
Film, nastao u manjinskoj hrvatskoj koprodukciji, donosi tri čarobne crnohumorne priče smještene u postkomunističko društvo puno praznovjerja, korupcije i nade. Heroji se pojavljuju u novim i sve bizarnijim okolnostima, a njihove se priče isprepliću.
U prvoj priči Stojan, ratni izbjeglica i bivši vojni oficir, dobiva aureolu, no njegova supruga ne želi pozornost susjeda pa ga nagovara na grijeh. Najprije mu to teško pada, no postupno počinje uživati te postaje svodnik, a aureolom jamči “čistoću” svojih djevojaka.
Druga govori o mentalno hendikepiranom i duboko religioznom mladiću, osuđenom na smrt nakon što je počinio više ubojstava u pokušaju krađe mobitela. Nekoliko trenutaka prije pogubljenja Bog ga pretvara u novorođenče, a obitelj koju je ubio uskrsne. No, iako se pretvorio u biće bez grijeha, to ne sprječava vlasti da provedu kaznu.
U središtu treće priče je dobar, ali nepriznati umjetnik čije slike imaju moć da nahrane onoga tko ih promatra. Vlada na čelu sa Stojanom kao prvim predsjednikom s aureolom nacionalizira umjetnikov rad zajedno s njim samim.
Kako se ističe u najavi, Nebesa donose nekonvencionalni pogled na tranzicijsko razdoblje u postkomunističkoj zemlji, tretirajući ovu eru kao turbulentni prelazak iz paganskog svijeta u kršćansku eru. 
""Pojava čuda je odgovor kolektivne svijesti na promjene koje prisiljavaju cijelu zajednicu da svijet oko sebe gleda u novom svjetlu i čudesnoj perspektivi"", dodaje se.
Srđan Dragojević diplomirao je kliničku psihologiju na Filozofskom fakultetu u Beogradu i filmsku i TV režiju na Fakultetu dramskih umetnosti u istom gradu. Objavljivao je poeziju i prozu u svim književnim časopisima bivše Jugoslavije te tri knjige poezije. 
Jedan je od najcjenjenijih srpskih autora crnih komedija, ka što su Parada i Mi nismo anđeli, a u njegovom se opusu ističu još Rane te Lepa sela lepo gore.
Uz glavne glumce Gorana Navojca i Kseniju Marinković, u filmu igraju Srđan Žika Todorović, Bojan Navojec, Miloš Samolov, Nataša Marković, Radoslav Milenković, Dejan Aćimović.
Producenti filma su Biljana Prvanović i Srđan Dragojević, a Nebesa su prvi film rađen u koprodukciji svih zemalja bivše Jugoslavije (hrvatski koproducent filma je Studio Dim).
 ",magazin
http://index.hr/sport/clanak/hrvatska-za-kraj-spa-jaca-za-jednu-oporavljenu-rukometasicu/2325108.aspx,hrvatska-za-kraj-spa-jaca-za-jednu-oporavljenu-rukometasicu,"HRVATSKE rukometašice nemaju novih slučajeva zaraze koronavirusom, a za posljednju utakmicu na Svjetskom prvenstvu u Španjolskoj pridružit će im se i jedna od igračica koje su zbog pozitivnog testa ostale u Castellonu, gdje se igrala prva faza.
""Brzo antigensko testiranje na covid-19 koje je održano danas, 12. prosinca 2021. godine, u jutarnjim satima, pokazalo je negativne rezultate svih igračica i preostalih članova Stručnog stožera hrvatske ženske seniorske reprezentacije. Još jedna odlična vijest je dolazak Ivane Dežić, koja se nakon dva negativna rezultata PCR testova pridružila reprezentaciji iz Castellona u Torrevieji"", stoji u priopćenju HRS-a.
Hrvatska reprezentacija tako će blago pojačana ući u svoju posljednju utakmicu na SP-u, večeras u 18 sati protiv Austrije. Nažalost, dvoboj neće imati rezultatski značaj jer su Hrvatice već ostale bez šansi za plasman u četvrtfinale.
",sport
http://index.hr/sport/clanak/hrvatske-rukometasice-porazom-od-austrije-oprostile-su-se-od-svjetskog-prvenstva/2325170.aspx,hrvatske-rukometasice-porazom-od-austrije-oprostile-su-se-od-svjetskog-prvenstva,"U SVOJOJ posljednjoj utakmici na Svjetskom prvenstvu u Španjolskoj, hrvatske rukometašice su poražene od reprezentacije Austrije s 23:27 (10:15) i time su osvojile predzadnje, peto mjesto u skupini 4 drugog kruga natjecanja.
Bila je to utakmica bez nekog rezultatskog značaja, jer nijedna reprezentacija nije mogla izboriti plasman u četvrtfinale, a Austrijanke su bolju igru okrunile svojom prvom pobjedom u drugom krugu natjecanja.
Kod Hrvatske su najbolje bile Larissa Kalaus sa šest pogodaka, Katarina Ježić s pet i Andrea Šimara s četiri, dok su austrijsku reprezentaciju predvodile Patricia Kovacs sa sedam golova te igračice hrvatskog porijekla Ines Ivančok s pet i Katarina Pandža s četiri pogotka.",sport
http://index.hr/sport/clanak/igrac-iz-medjugorja-potpisao-profesionalni-ugovor-s-dinamom/2326245.aspx,igrac-iz-medjugorja-potpisao-profesionalni-ugovor-s-dinamom,"DINAMO je na svojoj stranici objavio kako je jedan mladi igrač potpisao profesionalni ugovor s klubom.
Riječ je o Marku Soldi, 18-godišnjaku koji je svoju karijeru počeo u NK Međugorje. Nakon toga je prešao u Široki Brijeg, gdje je u sezoni 2018./19.zabio devet pogodaka i upisao šest asistencija u U-17 BiH ligi. U Dinamo je stigao u rujnu prošle godine.
S hrvatskim prvakom potpisao je višegodišnji profesionalni ugovor. 
""Dinamo je klub s bogatom poviješću i klub u kojem su odrasli i svoje karijere stvarali brojni poznati i istaknuti igrači. Svjestan sam da me čeka velika konkurencija, ali nadam se da ću se uz trud, rad i zalaganje nametnuti treneru i postići velike rezultate s momčadi. Iznimno sam sretan zbog ovog trenutka"", rekao je lani, u trenutku kada je stigao na Maksimir.",sport
http://index.hr/magazin/clanak/internet-za-99-kuna-mjesecno-u-neogranicenoj-kolicini-i-uz-najvece-brzine/2323524.aspx,internet-za-99-kuna-mjesecno-u-neogranicenoj-kolicini-i-uz-najvece-brzine,"DOMAĆE je domaće. Svima nam je jasno što to znači. Primjerice, ako kućni internet kupite od multinacionalne kompanije, platit ćete ga masno, jedva ćete shvatiti što nudi od svega tog marketinškog ""bla-bla-bla"", a podrška... Of, bolje da ne pričamo - svi imamo iskustva s tim!
A što očekujemo od domaće ponude? Tri stvari! Za početak, razumne cijene: svotu koja ne treba pokriti ogromne troškove reklamiranja i strance željne megaprofita. Zatim, jasnu ponudu: da odmah shvatite što se nudi, na hrvatskom jeziku, bez probijanja kroz marketinške priče. Konačno, nekoga tko će vam ljubazno pomoći ako imate pitanja - bili vi veliki ili mali korisnik.
Ok, da pređemo na stvar: Što to nudi Terrakom, operator u 100% hrvatskom vlasništvu? Kako smo napisali u naslovu - najbrži mogući internet na vašoj lokaciji, u neograničenoj količini. (Da ne bi bilo zabune: ne i na mobitelu - Terrakom nije mobilni operator!)
Postoji li kvaka? Da, uvijek postoji kvaka, koliko god vam je drugi operatori pokušavali sakriti. Prvo, ta je ponuda dostupna samo ondje gdje je provedena Terrakomova optička infrastruktura. Ondje gdje nije, platit ćete više, tipično 169 kuna mjesečno - što je još uvijek jeftino, ali nije jeftinije jer moramo i mi platiti onome čija je infrastruktura. (Niste sigurni ima li kod vas Terrakomove optike? Provjerite ovdje.) Drugo, cijena od 99 kuna vrijedi ako potpišete ugovor na 24 mjeseca i uz eRačun - ako to ne želite, cijena je 129 kuna mjesečno (ako želite isprobati uslugu prije potpisivanja ugovora...). Treće... Ma nema treće, dvije kvake su bile dovoljne!
Ajmo na pojedinosti: brzine su 35 do 50 Mbps (od interneta k vama - download) odnosno 7 do 10 Mbps (prema internetu - upload) ondje gdje ima naše veze (slično je i na tuđoj infrastrukturi, ali ne možemo garantirati). A koliko plaćate uvođenje usluge, instalaciju i opremu? Ništa!
To je bio paket Solo Optik. A ako vam nije dosta solo internet? Želite i fiksni telefon i TV? Terrakom nudi i to! U Super Trio paketu dobivate neograničeno telefoniranje prema fiksnim i mobilnim mrežama u Hrvatskoj te fiksnim mrežama u EU, više od 100 TV kanala (od toga više od 40 HD) uz gledanje programa tri dana unazad, YouTube i Netflix TV aplikacije, a sve po - pazite sad! - 79 kuna za prva tri mjeseca, a poslije 199 kuna mjesečno. Sličan paket možete dobiti i bez Terrakomove infrastrukture već za 209 kuna: provjerite ovdje.
Imate još pitanja? Slobodno nazovite besplatni broj 0800 77 66 i provjerite ljubaznost Terrakomovih djelatnika!",magazin
http://index.hr/sport/clanak/irving-se-vraca-u-momcad-netsa-iako-ne-moze-igrati-domace-utakmice-jer-nije-cijepljen/2326561.aspx,irving-se-vraca-u-momcad-netsa-iako-ne-moze-igrati-domace-utakmice-jer-nije-cijepljen,"KYRIE IRVING pridružit će se momčadi Brooklyn Netsa dva mjeseca nakon što je sezona počela. Podsjetimo, sedmerostruki All-Star Irving nije bio u momčadi jer nije cijepljen pa ne može ući u dvorane u New Yorku.
Može igrati samo na gostovanjima
S te se strane ništa nije promijenilo, Irving i dalje neće moći igrati domaće utakmice te će sudjelovati samo na gostovanjima (osim u New Yorku i Torontu). Netsi su ga ipak odlučili pozvati zbog problema s ozljedama i koronavirusom u momčadi. Čak sedam igrača Brooklyna, uključujući i Jamesa Hardena, trenutno je zaraženo, a ogroman teret pada na leđa Kevina Duranta koji igra više nego što bi trebao u ovom dijelu sezone pa je i sam zadobio lakšu ozljedu gležnja.
""Donijeli smo ovu odluku uz punu podršku igrača te nakon pažljivog razmatranja trenutne situacije, uključujući i to što nam igrači propuštaju utakmice jer su u protokolima za zdravlje i sigurnost. Vjerujemo da će Kyrie učiniti momčad boljom te istovremeno nam dozvoliti da optimalno balansiramo fizičko stanje momčadi. Veselimo se njegovom povratku, napokon ćemo moći imati cijelu ekipu na raspolaganju"", rekao je generalni menadžer Netsa Sean Marks.
Irving će se moći pridružiti momčadi tek nakon što pet uzastopnih dana priloži negativan test na koronavirus, a povratak na terene ovisit će o njegovom fizičkom stanju s obzirom na to da mjesecima nije trenirao s Netsima.
",sport
http://index.hr/vijesti/clanak/izetbegovic-zove-nato-u-bih/2326507.aspx,izetbegovic-zove-nato-u-bih,"VODEĆA bošnjačka stranka SDA zatražila je u petak angažiranje većeg vojnog kontingenta NATO-a i EUFOR-a u BiH zbog poteza vlasti Republike Srpske jer su najavile preuzimanje nadležnosti s razine države na entitet, na što je oštro reagirala predsjednica RS-a.
Nakon održane sjednice Predsjedništva Stranke demokratske akcije (SDA), čelnik te stranke Bakir Izetbegović je istaknuo kako su vlasti Republike Srpske prešle 'crvenu crtu' prihvaćanjem zaključaka o nakani prijenosa nadležnosti u oblasti obrane, sigurnosti, pravosuđa i sustava prikupljanja neizravnih poreza s države na entitet.
Izetbegović poziva NATO
""Pozivamo NATO i EUFOR da svojim mandatom pojačaju prisustvo u BiH, posebno u području Brčko Distrikta"", rekao je Izetbegović na konferenciji za novinare u Kaknju.
U BiH su u misiji stabilizacijskih vojnih snaga raspoređeni pripadnici EUFOR-a, dok je mirovna misija koju je predvodio NATO okončana.
Svejedno u BiH je NATO zadržao posebni zapovjedni centar za koordinaciju aktivnosti u BiH. 
Izetbegović je pozvao i Tužiteljstvo Bosne i Hercegovine da procesuira odgovorne za, kako je ocijenio, kršenje Daytonskog mirovnog sporazuma.
""Dodik je nepredvidiv, bojim se da će vući konopac dok ne pukne""
Izrazio je i očekivanje da će se njegovoj stranci priključiti i druge probošnjačke stranke sa sjedištem u Sarajevu u odgovoru vlastima Republike Srpske.
On je na konferenciji za novinare ocijenio da je imao lošu procjenu jer je prvotno nakon poteza Republike Srpske i srpskog člana BiH Predsjedništva Milorada Dodika ocijenio da će se sve jednostavno 'ispuhati'. 
""Dodik je nepredvidiv, imao sam loše procjene u početku. Bojim se da će Dodik vući konopac dok on ne pukne. Ako pukne, oni koji su izazvali ovu situaciju najteže će proći"", istaknuo je vodeći bošnjački političar. 
Reagirala predsjednica Republike Srpske
Na Izetbegovićev istup reagirala je predsjednica Republike Srpske i visoka dužnosnica SNSD-a Željka Cvijanović nazivajući Izetbegovićeve zahtjeve za pojačanim angažiranjem trupa NATO-a i EUFOR-a glupošću.
""Vidite li vi koje su to gluposti, na što da reagira NATO i EUFOR? Da disciplinira Srbe? Ovdje nema nikakvih vojnih intervencija. Izetbegović ima najpogubniju politiku ne samo u BiH nego u regiji"", rekla je Cvijanović.
Pritom je dodala kako je Izetbegović 'ozbiljan remetilački faktor' te mu je uputila niz uvreda.
""Uz to Izetbegović je nesposoban, nekapacitiran i govori o lažnoj multietničnosti. Situacija u Bosni i Hercegovini je bolesna i treba se liječiti pravim sredstvima – političkim razgovorom, a ne NATO-om"", ocijenio je predsjednica RS-a.
Više zapadnih diplomata, a napose predstavnici administracije SAD-a, najavilo je poduzimanje sankcija prema političarima iz Republike Srpske ako nastave s pokušajima razvlašćivanja državnih institucija.",vijesti
http://index.hr/magazin/clanak/jan-dosao-tri-koraka-do-milijuna-pa-odustao-na-zemljopisu-biste-li-vi-znali-odgovor/2326252.aspx,jan-dosao-tri-koraka-do-milijuna-pa-odustao-na-zemljopisu-biste-li-vi-znali-odgovor,"STUDENT iz Siska Jan Furlan došao je na samo tri koraka do milijuna u kvizu Tko želi biti milijunaš, no zaustavilo ga je jedno geografsko pitanje.
Student pete godine elektrotehnike na FER-u otvorio je pitanje za 250.000 kuna, no na njemu je i odustao jer je ranije potrošio sva tri jokera.
""Gdje je bio planinar koji je vidio kanjon Nevidio?"" glasilo je pitanje koje je Jana koštalo daljnjeg sudjelovanja u showu. Morao se odlučiti između Slovenije, Bosne i Hercegovine, Italije i Crne Gore.
Jan je nakon odustajanja rekao da bi odgovorio da je u pitanju Crna Gora, a Tarik mu je zatim dodatno sjeo na muku rekavši da bi - bio u pravu.

Frane zapeo na ribolovu
Nakon Jana nasuprot Tariku sjeo je Frane Lukin iz Dugog Rata. Programer je zapeo već na pitanju za 4000 kuna jer nije znao je li kliper, šiber, gelender ili blinker sastavni dio ribolovne opreme. Na tom je pitanju iskoristio dva jokera.
Pola-pola mu nije pomogao pa se za pomoć obratio znalcima. Oni su mu otkrili da je riječ o blinkeru pa je Frane nastavio dalje s igrom.
Jokera Zovi zvao je zbog pitanja koji su glazbeni specijalitet Dječaci poslužili na svom prvom albumu. Pohane tikvice, Restani krumpir, Punjene paprike ili Slane srdele? Joker ga je uputio na Punjene paprike i osigurao mu 16.000 kuna.

Franu u sljedećoj emisiji čeka otvaranje pitanja za 32.0000 kuna.",magazin
http://index.hr/magazin/clanak/kako-je-tragicna-nesreca-postala-nadahnuce-za-jednu-od-najboljih-rock-pjesama/2326634.aspx,kako-je-tragicna-nesreca-postala-nadahnuce-za-jednu-od-najboljih-rock-pjesama,"U PRVIM minutama 18. prosinca 1966. u svom Lotus Elanu poginuo je Tara Browne, sin iz braka uglednog lorda i nasljednice bogatstva Guinnessovih. Imao je 21 godinu, tek je trebao uživati u svim lagodnostima koje su mu njegovi roditelji osigurali, ali je svojom nepažljivom vožnjom sve to brutalno prekinuo.
Posljednje što je napravio
Ne zna se je li mladi plemić bio pod utjecajem alkohola ili droge, ali treba spomenuti i to da je u zadnjem trenutku okrenuo upravljač tako da je silina udara bila usmjerena na njega, a ne na njegovu suputnicu, seksi model Suki Potier, koja je preživjela nesreću. 
Mjesec dana kasnije novine objavljuju policijsko izvješće o nesreći koje veli da nesretni mladić nije primijetio crveno svjetlo. Čitajući taj članak, slavni Beatle John Lennon, koji je osobno i poznavao poginulog, dobio je ideju za svoju pjesmu A Day in the Life. 

Spajanje nespojivog
A ta stvar spada u onaj kratki popis rock pjesama koje mi nikada neće dosaditi. Iskreno priznajem da sve manje slušam rock, da su mi mnoge legende odavno dosadile, ali imam jedan popis od petnaestak pjesama Beatlesa, Zeppelina, Zappae, Bowieja, Radioheada i još nekih koje ću valjda slušati dok me god uši budu služile. 
I na tom popisu posebno mjesto zauzima A Day in the Life, dostojan završetak i inače epohalnog Sargent Pepper albuma. 
Osim što je prva rock pjesma koja koristi orkestar, ona pokazuje i kako su se John i Paul znali genijalno snaći u rješavanju skladateljskih rebusa. Lennon i McCartney donose svoje nedovršene pjesme i žele od njih napraviti jednu stvar, što je ideja koja će kasnije nadahnuti Freddieja Mercuryja za Bohemian Rhapsody. Ali nije lako izvršiti to spajanje, Johnov dio je u G-duru, Paulov u E-duru i sada mozgaju kako ih zavariti u jednu cjelinu.
Jedino su se oni usudili
Na stranu svi ostali rock velikani - na stranu čak i svi ostali jazz velikani - jedino su ova dva mladića bez formalne glazbene naobrazbe (imali su sate glazbenog u školi, baš kao i mi) smislili da spajanje izvrše atonalitetnim orkestralnim prijelazom. Rockeri su uvijek svoje pjesme radili u nekom tonalitetu, nisu se usudili igrati time poput klasičnih glazbenika 20. stoljeća. Držali su se toga i Beatlesi, ali su onda ipak dovukli cijeli orkestar kako bi odsvirao atonalitetnu dionicu, koja vas lagano vuče gotovo do orgazmičkog vrhunca. 
Kasnije korištenje orkestara u rocku - od Zeppelina do Metallice - blijedo je i ukočeno spram ovoga. Oni njima služe uglavnom da bi dobili zvučni efekt.
Genijalno bubnjanje
A kako u takvoj pjesmi smisliti bubnjarsku dionicu? Neki običan bubnjar jednostavno bi odsvirao onako kako se i inače sviraju četverotaktne pjesme, s naglaskom na trećoj dobi (ono: dum, dum, DUM, dum). Ringo je ovdje opet pokazao da je on zasebna kategorija bubnjara i smišlja razigranu dionicu, koju ne možete predvidjeti. Kako reče Phil Collins za tu Ringovu igru - danas se više toga ne bi nitko sjetio.
Umro prošloga tjedna
I samo snimanje pjesme je bio kulturni događaj, kao što možete vidjeti na spotu. Mnogi uvaženi glazbenici došli su pratiti snimanje remek-djela najvećeg rock banda. Jaggera prepoznajete, ali obratite pozornost i na 2:33, tu se pojavljuje Michael Nesmith iz Monkeesa, koji je kasnije skladao i pjesme za razne druge izvođače (pa dobio i Grammy). Preminuo je prošlog tjedna, tako je ovaj spot i mali spomen na njega.",magazin
http://index.hr/sport/clanak/kaos-na-marakani-kapetan-zvezde-odlazi-trener-stankovic-ga-nazvao-smecem/2326314.aspx,kaos-na-marakani-kapetan-zvezde-odlazi-trener-stankovic-ga-nazvao-smecem,"REMI Crvene zvezde s Radnikom iz Surdulice (1:1) za vikend izazvao je kaos u Zvezdinoj svlačionici.
Srpski prvak je dugo vodio, a onda sedam minuti prije kraja primio gol i dozvolio Partizanu da pobjegne na pet bodova razlike. Trener Dejan Stanković je poludio na svoje igrače i navodno ih vrijeđao u svlačionici.
Na takvo Stankovićevo ponašanje reagirao je kapetan Milan Borjan, a to je dovelo samo do još žešćeg sukoba.
""Ti si najveće smeće koje je ikada bilo u Zvezdi"", urlao je Stanković na Borjana, otkriva Kurir. 
Nakon toga su pale uvrede, spominjala se obitelj, a Stanković je, tvrdi isti izvor, pokušao čak udariti kapetana momčadi. Borjan je poslije sukoba propustio jučerašnju utakmicu protiv Bačke Topole, a Kurir piše da bi kanadski reprezentativac ove zime mogao otići iz Zvezde.
Borjan je u Zvezdi tri i pol godine i jedan je od najzaslužnijih za sjajne europske rezultate beogradskog kluba.
",sport
http://index.hr/sport/clanak/klopp-o-koroni-u-liverpoolu-vec-znam-sto-ce-antivakseri-reci/2326410.aspx,klopp-o-koroni-u-liverpoolu-vec-znam-sto-ce-antivakseri-reci,"TRI IGRAČA Liverpoola (Virgil van Dijk, Fabinho i Curtis Jones) jučer su propustili pobjedu svoje momčadi nad Newcastleom 3:1 u 17. kolu Premier lige jer su brzi testovi uoči utakmice pokazali da su pozitivni na koronavirus. Jurgen Klopp izjavio je da se čekaju rezultati PCR testova pa još nije sa sigurnošću potvrđeno da spomenuti trojac ima koronavirus.
Liverpool čeka utakmica s Tottenhamom
""Njih trojica su dobro. U ovom trenutku nitko drugi nije pozitivan, no igrači tek kasnije dolaze ovdje"", rekao je pa se osvrnuo na utakmicu koju po rasporedu Liverpool u nedjelju treba igrati protiv Tottenhama, kod kojeg je prošli tjedan također izbio koronavirus: ""Ako budemo imali još šest, sedam ili osam slučajeva nećemo moći igrati, ali po trenutnoj situaciji možemo i želimo igrati.""
I dok većina klubova ne otkriva poimence koji su igrači zaraženi, Liverpool je to napravio. ""Nemamo što sakrivati. Najvažnije nam je da su dečki zdravi. Ako netko ima gripu i pitate me za njega, reći ću vam da ima gripu. Ako je netko slomio nožni prst, reći ću vam da je slomio nožni prst"", objasnio je Klopp pa zaključio:
""Znam da će antivakseri sada govoriti kako je Klopp rekao da se cijepimo, a sad njegovi igrači imaju virus. Da, ali cjepivo smanjuje šanse da ćete dobiti virus, a ako ga i dobijete moći ćete se oporaviti na pravi način.""
",sport
http://index.hr/vijesti/clanak/koje-cjepivo-najbolje-stiti-od-omikrona-virusni-imunolog-objavio-svoj-zakljucak/2326632.aspx,koje-cjepivo-najbolje-stiti-od-omikrona-virusni-imunolog-objavio-svoj-zakljucak,"LUKA ČIČIN ŠAIN, virusni imunolog u Centru za infektološka istraživanja u Braunschweigu, rekao je večeras u središnjem HTV-ovom Dnevniku kako je pad broja novih slučajeva covida u Hrvatskoj djelomično prividan i povezan s time što se, kako kaže, testira manje ljudi. Također je pozvao ljude da prime booster dozu cjepiva kako bi se bolje zaštitili od varijante omikron.
Čičin Šain je rekao kako istraživanja u njegovom i laboratorijima njegovih kolega upućuju na to da je omikron varijanta koja vrlo efikasno izbjegava imunološko prepoznavanje.
""Kada uzgajamo virus u prisustvu seruma osoba koje su cijepljene različitim cjepivima koja su dostupna na hrvatskom tržištu, vidimo da, u osnovi, osobe koje su dva puta cijepljene, bilo AstraZenecom ili Pfizerom, nemaju kvalitetan odgovor. Velik broj ljudi nema nikakva protutijela protiv omikrona.
Vidimo da je nešto bolja situacija kod Moderne, ali najgora je kod osoba koje su dobile Johnson&Johnson, kod njih vidimo da je imuni odgovor vrlo, vrlo slab, praktično nikakav, tako je za očekivati da će doći do probojnih infekcija i kod osoba koje su dva puta cijepljene"", rekao je Čičin Šain.
Bolji imunološki odgovor nakon booster doze
Dodao je kako je situacija nešto bolja kod osoba koje su se tri puta srele s antigenom - ili tako da su se inficirali pa su dobili dvije doze cjepiva, ili tako da su dobili dvije doze i booster dozu.
""Kod njih je isto titar protutijela koji kontrolira virus niži nego protiv prijašnjih varijanti, ali u pravilu kod ogromne većine osoba koje su testirane postoji nekakav zaštitni titar, čak i protiv omikrona. Dakle, tri doze cjepiva ili jedna infekcija i dvije doze cjepiva prave razliku u odnosu na samo dvije doze cjepiva ili jednu infekciju i jedno cjepivo. Dakle, savjet je svakome tko još nije dobio treću booster dozu, a može je dobiti, da potraži mjesto gdje je može dobiti jer to daje bolje šanse protiv omikrona"", rekao je Čičin Šain.
Čičin Šain je rekao i kako je za očekivati da će se omikron eksponencijalno širiti i kod nas kad jednom dođe. Međutim, naglasio je da se Hrvatska još uvijek nalazi duboko u četvrtom valu.
""Te brojke koje vidimo da su nešto pale su u dobroj mjeri odraz toga da se manje testira. Pred nekoliko tjedana testiralo se 15.000, sad se testira oko 10.000 ljudi dnevno. Taj pad u broju novih slučajeva je djelomično prividan i mi se i dalje, bez obzira na omikron, trebamo truditi da se poštuju epidemiološke mjere i da osobe koje se mogu cijepiti doista dobiju to cjepivo jer bolje se cijepiti nego zaraziti"", rekao je Čičin Šain.
""Virus neće sam od sebe nestati""
Upitan može li doći do spajanja valova, Čičin Šain rekao je kako sve ukazuje na to da nećemo ni izaći iz četvrtog vala i da ćemo već uletjeti u peti, ako se trendovi nastave.
""Jako bih volio da sam tu u krivu i da će se nešto promijeniti u ponašanju ljudi i da će se pandemija moći bolje iskontrolirati"", rekao je Čičin Šain.
Naglasio je i kako virus neće sam od sebe nestati - on nestaje samo ako smo svi imuni ili onda kad se ljudi ponašaju tako da izbjegavaju kontakte s drugim ljudima.
Osvrnuo se i na tvrdnje da je omikron nešto manje infektivan, odnosno manje virulentan, da manje ljudi od njega podliježe bolesti, rekavši da je, kao prvo, prerano da bi se o tome govorilo.
""Kao drugo, čak i da je virus upola manje virulentan, upola manje opasan za pojedinca - ako ga ima deset puta više, na kraju će pet puta više ljudi još uvijek trebati u bolnicu i završit će na respiratoru"", upozorio je Čičin Šain.",vijesti
http://index.hr/magazin/clanak/kotiga-zakinut-u-potjeri-gledatelji-misle-da-mu-nije-priznat-tocan-odgovor/2326374.aspx,kotiga-zakinut-u-potjeri-gledatelji-misle-da-mu-nije-priznat-tocan-odgovor,"SINOĆNJE napeto izdanje Potjere izazvalo je raspravu među gledateljima jer neki od njih smatraju da je Dean Kotiga oštećen tijekom završne potjere.
Kotiga se borio protiv tročlane ekipe koju su činili natjecatelji Zoran, Nikolina i Enis. Kotiga je morao dostići njihovih 15 koraka, no točno je uspio odgovoriti samo na 14. Polemika među ljubiteljima kvizova nastala je zbog filmskog pitanja koje je dobio Kotiga.

Lovac je morao reći ime poznate serije Ingmara Bergmana Scenes From A Marriage, koja je na domaćem tržištu prevedena kao Prizori iz bračnog života. ""Scene iz bračnog života"", odgovorio je Kotiga, a odgovor mu nije priznat kao točan.
""Nevjerojatno je da mu to nisu priznali"", ""Ovakve situacije kad se ne priznaje odgovor Scene iz bračnog života, nego se traži Prizori iz bračnog života, ne mogu razumjeti. Na originalnom švedskom je Scener ur ett äktenskap, na engleskom Scenes from a Marriage, na srpskom Scene iz bračnog života... I sad mi tupimo da mora biti prizori, a ne scene. A i kod nas je puno upotrebljavano Scene iz bračnog života"", ""Postoji čak i verzija Scene iz braka... Meni isto glupo"", stali su forumaši u Kotiginu obranu.
Što vi mislite, jesu li mu trebali priznati odgovor?",magazin
http://index.hr/vijesti/clanak/lijecnica-u-njemackoj-pod-istragom-cijepila-je-pacijente-homeopatskim-pripravkom/2326543.aspx,lijecnica-u-njemackoj-pod-istragom-cijepila-je-pacijente-homeopatskim-pripravkom,"NJEMAČKI Odjel za zdravstvo istražuje moguću prijevaru prilikom cijepljenja protiv covida-19, pri čemu je možda zdravstveno ugroženo oko 430 pacijenata okruga Bodensko jezero.
Glasnogovornik Okružnog ureda Bodenseekreis kazao je da je nadležni Odjel za zdravstvo kontaktirao sve pacijente koji su se došli cijepiti u navedenoj ordinaciji te da će morati napraviti testiranje na antitijela kako bi se utvrdilo jesu li uistinu primili cjepivo protiv covida.
Naime, postoji sumnja da je liječnica te ordinacije cijepila pacijente neučinkovitom tvari. Dodao je kako je istraga u tijeku i kako za sada nije izrečena privremena zabrana rada osumnjičenoj liječnici, navodi Schwabische.
U cjepivo umiješala homeopatski pripravak?
Istraga je pokrenuta nakon što kod tri u potpunosti cijepljena pacijenta te ordinacije nisu evidentirana protutijela protiv covida-19. Ako se potvrdi sumnja na prijevaru, voditelj ili djelatnici ordinacije morat će odgovarati za opasno ugrožavanje zdravlja pacijenta.
SWR piše kako je istragu pokrenula pacijentica koja se i sama cijepila u toj ordinaciji. Kada je liječnici počela govoriti o strahu od nuspojava, ona joj je navodno rekla kako se ne treba brinuti jer je u cjepivo umiješala nešto homeopatsko. Nakon konzultacija s obiteljskim liječnikom, žena je prijavila slučaj nadležnim službama.
Policija je krajem studenog obavila pretres ordinacije te se sada čekaju službeni rezultati analize prikupljenih dokaza.",vijesti
http://index.hr/vijesti/clanak/lijecnik-iz-splita-opisao-dramaticno-spasavanje-mladica-koji-je-trebao-umjetna-pluca/2326647.aspx,lijecnik-iz-splita-opisao-dramaticno-spasavanje-mladica-koji-je-trebao-umjetna-pluca,"DRAMATIČAN i težak transport životno ugroženog 29-godišnjeg covid-pacijenta iz dubrovačke u splitsku bolnicu dodatno su neki dan zakomplicirali veliko nevrijeme i snijeg. Tim splitske bolnice morao je sam čistiti zapuhe snijega na dijelu puta, piše HRT.
""Poziv za pomoć iz dubrovačke bolnice proslijeđen je u operacijsku dvoranu splitske bolnice, i to u vrijeme operacije na kardiokirurgiji"", kaže Goran Potočki, perfuzionist KBC-a Split. Njihovu su operaciju, dodaje, preuzeli drugi kolege.
""Kad idete na teren, netko mora popuniti vaše mjesto. Zvao sam docenticu Stipić, našu šeficu, i rekao da moramo ići. Rekla je: 'Mišo, ne brini, mi ćemo vas pokrivati'"", prepričava doc. Mihajlo Lojpur s Klinike za anesteziologiju, reanimatologiju i intenzivno liječenje KBC-a Split.
Pacijent bio u kritičnom stanju
U kritičnom je stanju bio mladi pacijent. Dubrovački liječnici sve su napravili. Nije pomagao ni respirator na koji je bio priključen. Hitno su mu trebala umjetna pluća - ECMO uređaj. Samo educirani timovi njime se znaju koristiti.
""Sreća, imali su servisiran uređaj koji je važan za pacijenta - sustav cijevi i jednokratne opreme, što je dosta skupo, oko 50 tisuća kuna. Ali je to zadnja stvar koja se može primijeniti kod ovog pacijenta i to smo primijenili"", dodaje doc. Mihajlo Lojpur.
Nevrijeme i kiša pratili su ih cijelo vrijeme
S njima su, dodaje, bili i kirurzi, dr. Marović i dr. Oršulić, koji su postavili cijevi koje idu kroz pacijenta i pomogli mu da se već tamo opravi. Tako su uspjeli dovesti pacijenta. Uza sve to, nevrijeme, kiša i snijeg pratili su ih cijelim putem.
""Rekao sam vozaču koji je bio odličan: 'Slušaj, prijatelju, moramo doći jer čovjek nema nikakve šanse.' Kad smo se vraćali, bilo je tako neugodno, takvi zapusi i hladnoća. Morali smo izlaziti i zaobilazi pješke... Hvala Bogu, pacijent je sigurno došao"", kaže Lojpur.
Mladi dubrovački pacijent stabilno je. Njegova pluća funkcioniraju. ",vijesti
http://index.hr/vijesti/clanak/markickina-udruga-napala-tomasevica-oduzeo-je-dio-prihoda-djeci/2325071.aspx,markickina-udruga-napala-tomasevica-oduzeo-je-dio-prihoda-djeci,"UDRUGA U ime obitelji ustvrdila je u nedjelju da je zagrebački gradonačelnik Tomislav Tomašević izglasavanjem jednostranog i retrogradnog ukidanja mjere roditelj odgojitelj, suprotno predizbornom obećanju, oduzeo zajamčeni dio prihoda oko 21.000 djece u Zagrebu.
Zabrinuta zbog, kako ističu, protupravnog i društveno neodgovornog ponašanja gradonačelnika i platforme Možemo, udruga je navela da je Tomašević oduzeo sredstva za život oko 21.000 djece i 8000 novorođenčadi, suprotno predizbornom obećanju temeljem kojeg je dobio priliku obnašati vlast.
""Porezni novac oduzeo onima kojima je najpotrebniji""
""Izglasavanjem pet puta manjeg izdvajanja za financiranje novorođenčadi - gradonačelnik Tomašević je porezni novac Zagrepčana oduzeo onima kojima je on sigurno najpotrebniji - obiteljima s malom djecom"", priopćila je u nedjelju udruga, tvrdeći da su gradonačelnik i njegovi suradnici širili u javnosti netrpeljivost prema korisnicima mjere i iznosili netočne podatke u pokušaju da se opravda financijski udar na obitelji s djecom.
Udruga navodi da mjeru roditelj odgojitelj koristi oko 5800 obitelji koje se brinu o oko 21.000 djece, od toga više od 6000 vrtićke dobi, te da se u četiri godine, od 2016. do 2020., u Zagrebu rodilo 1004 treće i daljnje djece više nego u prethodnom razdoblju.
""Računa se da je oko polovice te djece rođena u obiteljima koje su korisnici mjere, dakle više od 500 djece, što znači da je ova mjera omogućila da parovi koji to žele, rode 500 više trećeg, četvrtog i daljnjeg djeteta, odnosno 20 razreda po 25 učenika!"" poručili su iz udruge.
""Tomašević šalje poruku građanima da mu obitelj i djeca nisu važni""
Ocijenili su da Tomašević, osim što krši predizborno obećanje, šalje poruku građanima da mu obitelj i djeca nisu važni, kao i da je glavna inovativnost njegove političke platforme ne u borbi protiv korupcije i racionalizaciji troškova Grada, nego u financijskom udaru na djecu, mlade i obitelji.
Udruga U ime obitelji zaključila je da se smanjenjem ulaganja u novorođenu djecu i ukidanjem mjere nanosi teška ekonomska šteta djeci i roditeljima, gradu Zagrebu i Hrvatskoj, naglašavajući pritom da su razni oblici financijskog ulaganja u djecu samo mali dio troškova očeva i majki, koji, po dostupnim podacima, za jedno dijete na mjesečnoj razini iznose oko 3000 kuna.",vijesti
http://index.hr/vijesti/clanak/medju-antivakserima-je-puno-vjerskih-fanatika-tu-imamo-histericno-promatranje-vjere/2325876.aspx,medju-antivakserima-je-puno-vjerskih-fanatika-tu-imamo-histericno-promatranje-vjere,"NA PROSVJEDIMA održavanima protiv covid-mjera, cijepljenja, općenito na prosvjedima koji ustvari negiraju znanstveni pristup bolesti izazvanoj koronavirusom, nerijetko su prisutni i vjerski fanatici.
Mogu se tako vidjeti i oni koji nose slike Isusa Krista i Djevice Marije, tu su i govornici koji su povezani s Crkvom, među kojima i crkveni veledostojnici.
Fratar o ""najzdravijem dijelu hrvatskog naroda""
Najočitiji je primjer s najvećeg prosvjeda protiv covid-potvrda i epidemioloških mjera, koji se 20. studenoga održao u Zagrebu. Tada je govorio fratar Lazar Perica.
Govorio je on o najzdravijem dijelu naroda, neprijateljima otprije 30 godina, biskupima koji nisu uz one koji prosvjeduju, vražjim planovima...
""Ja se neću libiti reći 'hvaljen Isus i Marija'. Ako nas je 90% kršćana, ja vas imam pravo tako pozdraviti. Pozdravljam i ljude iz drugih religija i one koji misle da nema Boga"", rekao je.
""Preda mnom stoji najzdraviji dio hrvatskog naroda"", naveo je.
""Ne mogu reći da ste mi svi braća i sestre. Velik broj nas ovdje smo ljudi koji mole Boga. Prije 30 godina naš sićušni narod, kad su neprijatelji ovdje dolazili, mi smo prvi obranili našu domovinu"", rekao je.
Naveo je da kad ode s ovog svijeta, da će otići slobodan.
""Nemojte nikada pomisliti da vas je Crkva napustila - jer nije. Ako neki biskupi nisu uz vas, ja i moja braća i časne sestre tu smo uz vas!"" rekao je.
Misli da cjepivo ne postoji
Misli da ga je Bog tu poslao.
""Ja nisam trebao ovdje govoriti, ali kad te negdje Bog pošalje, onda te pošalje. Mi smo pred Bogom svi jednaki i nitko nam ne može nametati nešto što nema veze s razumom. Stvara se novi svjetski poredak. Vi ne volite ljude i ne volite ovaj narod. Svaki vražji plan je propao. Bez Boga se nećemo izvući iz ovoga. Oni nemaju namjeru stati, takav je vrag"", rekao je.
""Kad meni dođe u crkvu da ne smijem primiti samo nekog s propusnicom, e onda ja više neću biti u toj crkvi! Ja govorim u svoje ime"", dodao je.
Uvjeren je i da cjepivo ne postoji.
""Nas zovu antivakseri. Najprije, cjepivo ne postoji jer se zna definicija cjepiva. Imate slobodnu volju, ali ovo je pitanje svih nas, naše slobode i dostojanstva, i sad bismo svi trebali biti ovdje i reći 'STOP', jer narod govori, a demokracija je glas naroda. Ja vam želim svima Božji blagoslov. Živite i umrite kao slobodni ljudi!"" zaključio je.
Pater urlao Berošu u lice
Pamtimo i primjer svećenika Zdravka Kneževića, koji je sudjelovao na prosvjedu održanome u listopadu ispred KBC-a Zagreb zbog uvođenja covid-potvrda u zdravstvu.
>> Ovo je svećenik koji je jutros stigao pred Rebro. Kaže da je pandemija izmišljena
""Ja sam pater Zdravko Knežević, došao sam u svoje ime. Od početka pratim ovu prevaru i fašizam i činjenje naroda idiotima. Ne mogu šutjeti"", rekao je za Index pa dodao: ""Od početka se vidi da je velika laž. Sva ova pandemija, to je namješteno.""
""Pandemija je izmišljena. Planski je sve napravljeno da se ljude porobi"", rekao je Indexu pater Knežević, koji se unosio u lice ministru Berošu i vikao mu da je izdajnik.
Batarelo uspoređivao prosvjede s 1991.
Jedan od prvaka antivaksera u Hrvatskoj svakako je i šef ultrakatoličke udruge Vigilare John Vice Batarelo, koji je održao govor na jednom od prvih prosvjeda u Zagrebu protiv covid-potvrda.
""Prisilno cijepljenje nameće se zdravim ljudima koji se nemaju potrebu cijepiti. Vi koji ste tu, sve vas je više, pozovite ljude. Važno je da ispunimo ovaj dio do Lotrščaka"", rekao je Batarelo.
>> Prosvjednici protiv covid-potvrda molili krunicu, Batarelo održao govor

 
Ni njega nije zaobišla potreba da situaciju uspoređuje s početkom rata.
""Važno je da smo zajedno kao narod, kako smo bili i '91."" kazao je Batarelo na prosvjedu.
Vjeroučitelj Miletić kaže da će se polagati računi
I saborski zastupnik Marin Miletić, koji je ujedno i katolički aktivist te vjeroučitelj, često istupa o temi cijepljenja.
>> Miletić: Mičite svoje prljave šape od naše djece
""Stožer kaže da se cjepivo testiralo na sirotinjskoj djeci, a sada ga testiraju na našoj
MIČITE SVOJE PRLJAVE ŠAPE OD NAŠE DJECE i, znajte dobro, već u ovom životu, kada padne ova nepravda, položit ćete legitimni račun za svoja djela. Dajem vam svoju riječ da ću sve učiniti što mogu, u demokratskim okvirima, da tako bude. Nećemo zaboraviti što ste radili našem narodu"", dio je jedne njegove objave na Facebooku.
Usporedio je jednom prilikom sebe s braniteljima iz 1991. godine. Temeljem toga što skuplja potpise za referendum o covid-potvrdama.
>> Miletić skuplja potpise: ""Na drugi način radim ono što su radili branitelji 1991.""
Uglavnom, bilo mu je hladno na skupljanju potpisa za referendum.
""Smrznut sam do kostiju. Do kostiju i kroz kosti. Ali, što je moja smrzotina naspram one smrzotine naših heroja 1991. Mokrih čizama, mokre odjeće negdje u rovu Vukovara, Slavonije, Like, Dalmacije... Ja sada idem u stan pa dalje u akciju. Ugrijat ću se"", dodao je Miletić.
""Tada su momci bili smrznuti tjednima i tjednima. Zato ja danas nemam pravo odustati od demokratske Hrvatske. Radi njih ja nemam pravo kukati da mi je hladno. Ja danas na drugačiji način radim ono što su oni radili 1991. Branim Hrvatsku od nasilja. Branim Hrvatsku od nasilnika"", napisao je Miletić.
U svakom slučaju, primjera je puno, a geneza jasna - vjerski fanatici često su i antivakseri. Zašto?
Vučetić: Vjera kao da opsjeda ljude
Nazvali smo teologa i filozofa Marka Vučetića.
""Što se tiče poimanja vjere, imamo vjeru u doslovnom smislu, to je osobni čin povjerenja prema Bogu, ali takvi se ne nalaze među prosvjednicima. To je pozitivna dimenzija vjere, kad netko uspostavlja odnos s božanskom stvarnošću i ona utječe na život"", kazuje.
""Imamo i histerično promatranje vjere, odnosno vjera tada kao da opsjeda ljude i odmiče ih od ljudske i božanske dimenzije. Takvi ljudi su pogodni za prosvjede. Oni tada demonstriraju pripadnost u borbi protiv jasno lociranog neprijatelja, a zalažu se za neke društvene vrijednosti. Zato nose religijske simbole, slike Isusa i Djevice Marije, da bi druge uvjerili da su tu iz religijskih prigoda, a zapravo demonstriraju antireligijsku svijest"", naveo je.
""Stožer provodi znanstvene zaključke u funkciji opstanka HDZ-a""
Pitamo ga i je li Stožer, koji je često donosio odluke u skladu s vjerskom obojenošću, doprinio takvom stanju.
""Postoji temeljno opredjeljenje koje je bitno za vjeru. Čovjekov temeljni pristanak prema božanskoj stvarnosti je osnova vjere. I u politici imamo taj temeljni pristanak, ali to je patologiziranje politike u koju se unosi religijski element. To je napravio Stožer sa svojim članovima, koji su ujedno i članovi HDZ-a. Oni ne demonstriraju stručno znanje, nego temeljni patološki religijski pristanak uz koji je HDZ jedina stvarnost koja spašava Hrvatsku. A i predsjednik Zoran Milanović svojim djelovanjem osnažuje takav patološki pristanak da je Hrvatska HDZ-ova država"", izjavio je.
Ističe da je zato Stožer delegitimirano stručno tijelo. 
""Tijelo je to koje provodi znanstvene zaključke u funkciji opstanka HDZ-a. Upravo odluke Stožera možemo promatrati kroz kontinuitet bolesne religiozne političke odanosti HDZ-u. I to vidimo posvuda"", navodi.
""Mutira virus, mutira i antivakserstvo""
Kako smo imali različite varijante i mutacije virusa, tako smo imali i različite varijante i mutacije unutar antivakserskih pokreta, kaže Vučetić.
""Sad je tu omega varijanta virusa, a tako i omega varijanta antivakserstva. Prvo se virus negirao pa je postojao kao božanska stvarnost, onda stvarnost uz koju se treba boriti protiv novog svjetskog poretka, a sad i stvarnost koja treba osigurati političku moć, trenutno kod začetnika referendumskih inicijativa, koji nisu opet ništa drugo nego mutacija HDZ-a. I to je ironija Hrvatske, sve što u njoj mutira, ustvari mutira kao HDZ-ova stvarnost. Tako mutira i društveni virus koji je prisutan na ulicama, a to je sad i faza ucjenjivanja, prijetnji, proganjanja, obrušavanja na liječnike jer se, eto, služe medicinskim znanjima, a ne onim što ulica kaže"", poručio je Vučetić.
O onima koji ""ne daju na svoju djecu""
Govorimo mu da je nevjerojatna lakoća uz koju i antivakseri koji su vjernici govore da ne ""daju svoju djecu"", a ujedno bez ikakvog straha prepuštaju djecu Crkvi, koja je, nažalost, poznata i kao ustanova gdje se događaju zlostavljanja djece.
""Kod ovakvih grupacija, koje su iracionalne, ne smijemo tražiti racionalni argument. U biskupijama bi po nekoliko desetljeća trajalo spolno zlostavljanje djece, zlostavljano bi bilo po nekoliko stotina tisuća djece. I to se šutke promatralo. Gdje su ti roditelji?"" zapitao se.
""Roditelj je onaj koji brani dijete od zlostavljača, a ne onaj koji gospodari nad djetetom. I ta rečenica 'ne damo našu djecu' jest odraz patološkog poimanja roditeljstva. Roditelji smatraju da su djeca njihova svojina pa će ih dati Crkvi, a znanstvenicima neće. No, djeca se ne daju, jer nisu svojina. Zato ovi koji 'ne daju svoju djecu' bivaju razotkriveni svojim govorom, parolama i porukama. Da su sposobni biti roditelji, štitili bi svoju djecu, a to znači da ih se štiti u skladu s rezultatima znanstvenih, pedagoških i psiholoških istraživanja. Tako se iskazuje roditeljstvo. A ne da djecu promatramo kao one kojima smo mi dali život, pa se nad njima gospodari kao da su mladunčad. A djeca to nisu, mi ih ne dajemo, mi ih štitimo, prije svega od našeg bolesnog poimanja roditeljstva"", zaključio je Vučetić.  
Teolog Milas: Problem su svećenici koji namjerno zbunjuju stado
Pitali smo teologa Dalibora Milasa kolika je tu krivnja na Crkvi samoj.
""Tko prati istupe i dopise službenih predstavnika Crkve kod nas, pa čak i pape Franje, ne može ne pročitati da se iza nerijetko prekompliciranih formulacija skriva poziv vjernicima na cijepljenje. No, više sam puta naglašavao da nam sada dolazi na naplatu dugogodišnja intelektualna zapuštenost tzv. stada. Svi oni 'crkvenjaci' koji se usude pozvati ljude na cijepljenje bivaju verbalno napadnuti i izvrijeđani. Poseban problem predstavljaju svi oni svećenici i redovnici koji ciljanim plasiranjem lažnih informacija namjerno zbunjuju tzv. stado praktično nepismenih folklornih vjernika koje riječi jednog svećenika, neovisno o njegovoj inteligenciji ili nedostatku nje, još uvijek smatraju direktnom porukom s neba"", rekao je on. 
""Ovdje ne krivim toliko sam narod koliko njihove tzv. pastire koji vjernike željne jednostavnih odgovora trpaju dezinformacijama i strahom. Nije ni čudo što smo mi, unatoč uvjerljivim dokazima koji govore suprotno, još uvijek skloni sumnjati i u one najbanalnije istine. I dan-danas možemo primijetiti kako pojedini preskaču tramvajske tračnice da ih slučajno ne bi ubila struja, a o vjerovanju u štetnost propuha ili u mit iskrivljenih usta ako slučajno mokre kose izađete van da i ne govorimo. Ovo je još jedan pokazatelj pogubnog utjecaja jedne loše i negativno orijentirane duhovnosti na izmanipuliranog te sustavnim pranjem mozga kreativno blokiranog 'vjernika', koji više ne umije kritički reflektirati informacije koje mu se nude"", pojasnio je Milas.
""Veće monoteističke religije podržavaju ideju cijepljenja""
Nastavio je kazavši da većina istraživanja pokazuje da su najveće prepreke u rješavanju ove krize sve očitije nepovjerenje jednog dijela stanovništva u medicinski establišment, politički lov u mutnom sve glasnijih populista te nevjerojatna lakoća stvaranja i širenja lažnih vijesti, čiju istinitost skoro više nitko i ne provjerava. 
""Pokušajte napraviti test: izmislite najbanalniju teoriju zavjere i pustite je na društvene mreže i iste sekunde ćete naći one koji će u to povjerovati"", govori.
""Tu onda imamo evidentne paradokse, gdje ljudi odbijaju vjerovati provjerenim znanstvenim istraživanjima, ali istovremeno bez imalo skepse preuzimaju rekla-kazala 'provjerene priče' s placa. I tu je opet potrebno razlikovati utemeljenu skepsu od nerazumnog protivljenja koje nerijetko prelazi u hostilno raspoloženje prema svim neistomišljenicima"", rekao je Milas.
Što se tiče religija samih, navodi da su i Jehovini svjedoci revidirali svoj stav.
""Kada je riječ o religijama, odbijanje cjepiva, uz nekoliko iznimki, definitivno nema religijski temelj. Sve veće monoteističke religije podržavaju ideju cijepljenja i potiču svoje pripadnike vjerovati medicini i stručnjacima. Religijskim vođama je jasno da i stručnjak može pogriješiti u procjeni. Ali mnogo je veća vjerojatnost da će prije pogriješiti lošiji stručnjak. A o nestručnjaku da i ne govorimo"", dodaje.
""U korijenu nepovjerenja leži strah""
""Posljednja religijska skupina koja se dugo službeno odupirala cijepljenju bili su Jehovini svjedoci, ali i oni su prije pedesetak godina korigirali svoj stav i odlučili da svatko ima pravo odlučiti za sebe. Dakle, ovdje je više riječ o političkom protivljenju religijski nadahnutih skupina ili iskorištavanju religije u političke svrhe. 
Pitali smo ga i zašto katolici prednjače odnosno radi li se tu o dojmu jer živimo u pretežno katoličkoj zemlji.
""Da, takav je dojam, jer u Hrvatskoj i nemamo previše kontakta s drugim religijskim skupinama. Islamski fundamentalisti su, primjera radi, šampioni u izmišljanju izgovora zašto se ljudi ne bi trebali cijepiti. Kada čitate njihova obrazloženja, imate dojam da tu netko nekoga ozbiljno trola. Ali opet je zanimljivo primijetiti da su argumenti svih fundamentalista, neovisno o njihovoj pripadnosti, više-manje slični: bolest kao Božja kazna ili skupina zlom nadahnutih i obavezno bogatih i moćnih staraca koji žele dominirati svijetom, uz obaveznu dozu antisemitizma. No, ako se sve skupa sažme i usporedi, čini se da u korijenu nepovjerenja leži upravo strah"", naveo je Milas.",vijesti
http://index.hr/vijesti/clanak/miletic-oko-13-sati-prilazi-mi-neka-indijka-na-trgu-kaze-mi-da-ima-nesto-za-mene/2326580.aspx,miletic-oko-13-sati-prilazi-mi-neka-indijka-na-trgu-kaze-mi-da-ima-nesto-za-mene,"MOSTOV Marin Miletić baš se trudi u pokušajima da zadnjeg dana prikupljanja potpisa nagovori nekoga da potpiše za referendum protiv covid-potvrda i Stožera.
Potpisi se prikupljaju do ponoći, a prema izjavama samih mostovaca u posljednjih par dana, nedostaju im još deseci tisuća potpisa. 
Nakon što je sinoć referendum usporedio s Gospodarom prstenova, jutros je sastavio dvije nove objave u kojima očajnički pokušava pridobiti ljude da potpišu. 
""Dižite sve! Uzmite ih za rukav""
Prvo je jutros objavio post pun emotikona vatrice i uskličnika. Pozvao je svoje pratitelje da ""dižu sve - poznanike, prijatelje, obitelji, simpatije, ljubavi, znane i neznane"". Objavu prenosimo u cijelosti.
""USPJET ĆEMO
POBIJEDIT ĆEMO podijeli ovaj status neka se širi miris pobjede
Dragi moji, predragi ljudi, ako DANAS budemo imali dan skupljanja kao jučer MI SMO USPJELI Idemo! Dižite sve svoje, poznanike, prijatelje, obitelji, simpatije, ljubavi, znane i neznane! Susjede i neke stare znance! Uzmite ih za rukav, objasnite im koliko je važan ovaj REFERENDUM! On nam je ZADNJA crta OBRANE naše djece, naših obitelji, našeg života.
Ovaj referendum je PRVA pobjeda nakon koje će doći još mnoge pobjede Ovaj referendum će biti mala kap jednog malenog naroda koji će se pretvoriti u veliku rijeku OTPORA tiraniji koji će preplaviti cijelu Europu Mi ćemo pokazati da je moguće srušiti mirno i demokratski Stožerokraciju gospodara sjena!
Nemaš pravo ostati mlak! Ili si studen ili si vruć Dođi danas do naših štandova, dođi danas do nas volontera - stavi svoj potpis na inicijativu ZA referendum i pokažimo svim interesnim skupinama,
centrima moći, pogubljenoj ljevici u Saboru, Plenkoviću i njegovim satelitima - da NISU USPJELI SLOMITI KIČMU našem narodu.
Lomiti mogu, slomiti nas neće
Dodi, potpiši ZA referendum!
Ja sam kod sata na Trgu Bana od 9h do 23.59
Hrvatska, ljubavi naša"", napisao je Miletić.

Indijka, Stepinac, Peđa Grbin...
Par sati kasnije javio se novu objavom u kojoj je spominjao stanovitu Indijku, Stepinca, Peđu Grbina. I nju prenosimo u cijelosti. 
""Peđa, Benčićka, Stepinac i Indija
Danas sve od rana jutra - gori! Nakon bjesomučnog ispada pogubljene ljevice u Hrvatskom saboru - građani su masovno odlučili podržati referendum i dolaze nam potpisati. Jučer je gorila cijela Hrvatska. Čujem da je i danas tako od jutarnjih sati. Hvala Peđa i ekipice na ovom silnom vjetru u leđa Puno vam
hvala, divni ste
Pitali su me novinari na Trgu Bana zašto nas je napao tako užasno Peđa Grbin? Rekao sam da je i nas to šokiralo i užasnulo. Ali, da se mi nikada nećemo spuštati na takvu politikansku razinu. Pitali su me kako ćemo dalje surađivati. Rekao sam im da kada je u pitanju dobro hrvatskog naroda, naših građana - ono nadilazi naš ego i stranačku pripadnost. Mi Mostovci ćemo se uzdići iznad tih kleveta, obmana i difamacija. Mi smo kršćani, a bit kršćana je da -
opraštaju. Ja sam osobno znao podržati i SDP-ove i HDZ-ove prijedloge kada sam procijenio po savjesti da su dobri za Hrvatsku. Nemam s tim problema.
Oko 13h mi prilazi neka Indijka na Trgu pred desetak ljudi oko mene. Kaže mi kako studira u Zagrebu, da me prati na instagramu i da moli za mene i za uspjeh.
Kaže: imam nešto za tebe i - paf - daruje mi sliku bl. Stepinca s porukom:
PRAVI MUŽEVI NE SAGIBAJU KOLJENA PRED LAŽNIM DUHOM VREMENA
Kolega me gleda i ne može vjerovati.
Nevjerojatan je taj naš Bog.
Divan. Čudesan. Nevjerojatan.
Dragi ljudi, do pola noći su nam otvoreni štandovi. Dođite i potpišite Da sačuvamo naše sutra, naše obitelji i našu djecu"", napisao je Miletić.
",vijesti
http://index.hr/magazin/clanak/na-facebooku-se-uvodi-promjena-za-korisnike-s-blokiranim-racunima-evo-o-cemu-se-radi/2326572.aspx,na-facebooku-se-uvodi-promjena-za-korisnike-s-blokiranim-racunima-evo-o-cemu-se-radi,"MNOGI korisnici su se puno puta žalili na komunikaciju s podrškom Facebooka nakon što im je iz nekog razloga bio blokiran račun na toj društvenoj mreži. Stoga je sada Meta odlučila pokrenuti novu značajku.
Riječ je o chatu uživo koji će korisnicima Facebooka, koji nemaju pristup svojim računima, olakšati kontakt s korisničkom podrškom, piše portal India Today. Ovo bi moglo biti od velike koristi za ljude koji žele vratiti korisnički račun i efikasnije riješiti taj problem.

Iz Mete su najavili da su počeli s testiranjem chata uživo za korisnike koji govore engleski jezik, a kojima su blokirani računi. Prvi test se fokusira upravo na korisnike koji ne mogu pristupiti svom računu zbog neobične aktivnosti ili kršenja pravila Facebook zajednice. ",magazin
http://index.hr/vijesti/clanak/na-marsu-otkrivene-goleme-kolicine-vode-ovo-je-nevjerojatno/2326313.aspx,na-marsu-otkrivene-goleme-kolicine-vode-ovo-je-nevjerojatno,"MARS ima vlastitu verziju Grand Canyona, a znanstvenici su otkrili da taj enormni klanac krije ""značajne količine vode"", javlja CNN.
Za otkriće je zaslužan Mars Express, orbiter koji kruži oko Marsa, objavila je Europska svemirska agencija (ESA).
Naime, orbiter ExoMars Trace Gas, koji je lansiran 2016. u zajedničkoj misiji ESA-e i ruske svemirske agencije Roskosmos, detektirao je vodu u dolini Valles Marineris na Marsu. Radi se o kanjonu 10 puta duljem, pet puta dubljem i 20 puta širem od Grand Canyona. 
Voda koja je otkrivena nalazi se ispod površine sustava kanjona, a detektirao ju je instrument nazvan FREND (Fine-Resolution Epithermal Neutron Detector). Taj instrument, naime, mjeri razinu vodika u prvom metru površine Marsa. 

Orbiter Mars Express
Ono što je zanimljivo je da se većina vode na Marsu nalazi u formi leda u polarnim regijama. Valles Marineris nalazi se malo južnije od ekvatora planeta, gdje temperature obično nisu dovoljno niske da bi voda ostala zamrznuta u formi leda.
Otkriće proizlazi iz opservacija koje je prikupio orbiter između svibnja 2018. i veljače 2021. Prije toga orbiter je tragao za vodom ispod površine Marsa te je tamo otkrio tek male količine. Studija u kojoj su objavljeni detalji novog otkrića objavljena je u srijedu u znanstvenom časopisu Icarus.
""Uz pomoć orbitera možemo provjeriti što se događa do jednog metra ispod prašnjave površine Marsa. Ono što je najvažnije je da možemo locirati 'oaze' bogate vodom koje nismo mogli otkriti ranijim instrumentima"", poručio je u izjavi autor studije Igor Mitrofanov, vodeći istraživač na neutronskom teleskopu FREND.
 
""Neobično velika količina vodika""
""FREND je otkrio područje s neobično velikom količinom vodika u enormnom sustavu kanjona Valles Marineris. Uz pretpostavku da je vodik koji vidimo vezan u molekule vode, izgleda da oko 40% materijala neposredno ispod površine odlazi na vodu"", dodao je.
O kolikom se području radi, najbolje govori podatak da je površina tog područja kanjona Valles Marineris usporediva s površinom Nizozemske. 
Instrument FREND detektira neutrone kako bi mapirao udio vodika u tlu Marsa.
""Možemo zaključiti koliko je vode u tlu kad gledamo količinu neutrona koje emitira"", rekao je koautor studije Aleksej Malakov, ujedno i znanstvenik u Institutu za istraživanje svemira pri ruskoj Akademiji znanosti.

Karta koja prikazuje najveće koncentracije vode u plavoj i ljubičastoj boji

Naime, neutroni se stvaraju kad čestice visoke energije, poznatije kao galaktičke kozmičke zrake, stižu do površine Marsa. Suho tlo emitira više neutrona od mokroga, pojasnio je Malakov.
""Središnji dio doline je krcat vodom""
""Otkrili smo da je središnji dio doline Valles Marineris krcat vodom. Radi se o puno više vode nego što smo očekivali. Možemo to usporediti s regijama permafrosta na Zemlji. U tim regijama se vodeni led stalno zadržava ispod suhog tla jer su temperature konstantno niske. 
Zbog jedinstvenih mogućnosti detektora FREND znanstvenici su mogli detektirati vodu koja je ranije bila skrivena. Moglo bi se raditi o vodenom ledu ili vodi koja se nalazi u spojevima s mineralima u tlu. No znanstvenici vjeruju da je prisutnost leda vjerojatnija jer minerali na toj lokaciji sadrže malo vode.
U blizini Marsova ekvatora temperature su nešto više i zbog toga znanstvenici vjeruju da postoji specifična kombinacija uvjeta koji dozvoljavaju ne samo stalno prisustvo vode na tom području nego i njezino obnavljanje. 
""Ovo otkriće je nevjerojatan prvi korak""
""Ovo otkriće je nevjerojatan prvi korak, ali potrebno je još opservacija kako bismo bili sigurni u kojoj je formi voda koju smo otkrili"", rekao je Håkan Svedhem, još jedan od koautora studije.
""Ovo nam zorno demonstrira sposobnosti instrumenata orbitera koji nam omogućavaju da 'vidimo' ispod površine Marsa. Otkrio je velik rezervoar vode u ovoj regiji Marsa, koja nije preduboko i može se relativno lako eksploatirati"", rekao je Svedhem.
Otkriće u dolini Valles Marineris, piše CNN, baca novo svjetlo na tu regiju kao intrigantnu lokaciju za moguće ljudske misije u godinama koje dolaze, a naročito u svjetlu činjenice da bi otkrivena voda mogla biti puno pristupačnija od izvora vode koji su ranije otkriveni. 
""Informacije o tome gdje se voda nalazi na Marsu ključne su za razumijevanje onog što se dogodilo s vodom kojom je Mars nekad obilovao, ali nam pomaže i u potrazi za nastanjivim lokacijama, mogućim znakovima života koji je možda nekad postojao na Maru te organskim materijalima iz prošlosti Marsa"", rekao je Colin Wilson, znanstvenik koji radi na projektu.",vijesti
http://index.hr/sport/clanak/nadal-ako-lijecnici-kazu-da-se-cijepimo-zasto-bih-bio-protiv/2326517.aspx,nadal-ako-lijecnici-kazu-da-se-cijepimo-zasto-bih-bio-protiv,"RAFAEL NADAL zaigrao je na ekshibicijskom turniru u Abu Dhabiju gdje je izgubio od Andyja Muraryja 6:3, 7:5 u polufinalnu. Nakon toga je na presici govorio o cijepljenju.
""Nisam ni za ni protiv cijepljenja. Samo pratim što govore ljudi koji su zaduženi za zdravlje. Ne pravim se da znam više od liječnika. Ako ljudi koji stvarno poznaju situaciju kažu da se trebamo cijepiti, zašto bih ja imao drugačije mišljenje?"" rekao je španjolski tenisač.
Murray će u finalu turnira igrati protiv Rusa Andreja Rubljova.
 ",sport
http://index.hr/sport/clanak/nadala-pitali-tko-mu-je-najveci-rival-u-karijeri-evo-sto-je-odgovorio/2326156.aspx,nadala-pitali-tko-mu-je-najveci-rival-u-karijeri-evo-sto-je-odgovorio,"ŠPANJOLSKI tenisač Rafael Nadal odgovarao je na pitanja novinara i navijača pred revijalni turnir u Abu Dhabiju.
Jedan od prisutnih navijača ga je upitao tko mu je najveći rival u karijeri.
""Naravno da je to Roger, igrali smo puno puta, proveli smo sate i sate na terenu. I ako moram izabrati jednog, bit će to Roger'', rekao je Španjolac.
Nadal se dugo mučio s ozljedom stopala i ovo će biti njegov prvi turnir od Washingtona u kolovozu.",sport
http://index.hr/sport/clanak/najbolji-hrvatski-pikadist-ispao-u-prvom-kolu-spa-u-londonu-evo-koliko-je-zaradio/2326645.aspx,najbolji-hrvatski-pikadist-ispao-u-prvom-kolu-spa-u-londonu-evo-koliko-je-zaradio,"NAJBOLJI hrvatski pikadist Boris Krčmar odradio je danas svoj nastup na Svjetskom prvenstvu u pikadu koje se održava u londonskom Alexandras Palaceu. 
Protivnik mu je bio 48. pikadist svijeta Adam Hunt i bio je prejak za Krčmara kojeg je iz Londona ispratio s uvjerljivih 3:0 u setovima. Usprkos porazu, Krčmar može biti zadovoljan što je uopće izborio nastup među 96 najboljih pikadista svijeta, sve ostalo bilo bi samo bonus.
Iz Londona se Krčmar vraća s nagradom od 7500 funti koja pripada poraženom, a Hunt je sada osigurao da će, ako izgubi u 2. kolu, zaraditi najmanje 15 tisuća funti. Podsjetimo, svjetski prvak osvojit će čak 500 tisuća funti.",sport
http://index.hr/sport/clanak/najpoznatiji-antivakser-medju-kosarkasima-zavrsio-u-izolaciji/2326625.aspx,najpoznatiji-antivakser-medju-kosarkasima-zavrsio-u-izolaciji,"KYRIE Irving, vjerojatno najpoznatiji antivakser među košarkašima, trebao se vratiti na NBA parkete premijernim nastupima u ovoj sezoni i tako pomoći Brooklyn Netsima da lakše podnesu gubitak osmorice igrača koji nemaju pravo nastupa jer su stavljeni u korona-protokol. Nedugo nakon što je najavljeno da će uskoro zaigrati, stigla je informacija da je i on na popisu nedostupnih.
""Kyrie je donio osobnu odluku, mi poštujemo njegovo pravo na izbor. Trenutno ga njegov odabir sprječava u tome da bude punopravni član našeg tima, a mi nećemo dozvoliti nikome da u timu sudjeluje djelomično. Odlučili smo da on neće trenirati s nama ni igrati za nas dok ne bude punopravni dio momčadi"", izjavio je prije dva mjeseca generalni menadžer Netsa Sean Marks, a nedavno je stigla promjena te odluke.
Deveti kod Netsa
Zbog novonastalih problema sedmerostruki All-Star Irving vraćen je u momčad za gostujuće utakmice tima (izuzev onih u gradovima koji ne dopuštaju ulazak necijepljenih u dvoranu), no u kasnim popodnevnim satima subote stigla je informacija da je stavljen u protokol za zdravlje i sigurnost od covida-19. 
Ranije je bilo objavljeno da će se Irving priključiti momčadi nakon što pet uzastopnih dana priloži negativan test na koronavirus. Ubrzo je objavljeno da je pod korona-protokolom, kao i Kevin Durant, James Harden, LaMarcus Aldridge, Deandre’ Bembry, Bruce Brown, Jevon Carter, James Johnson i Paul Millsap.",sport
http://index.hr/sport/clanak/navijaci-pasalicevog-kluba-bijesni-taj-dres-ne-bi-trebalo-nositi-klub-ih-poslusao/2326609.aspx,navijaci-pasalicevog-kluba-bijesni-taj-dres-ne-bi-trebalo-nositi-klub-ih-poslusao,"NAVIJAČI Atalante napravili su i ispred klupskog sjedišta izvjesili natpis kojim izražavaju svoj bijes zbog novog božićnog dresa. Na ovogodišnjem izdanju blagdanskog dresa došlo je do pogreške pa se umjesto silueta zgrada Bergama vidi, tvrde oni, Torino.
""Dres je pogrešan. Iz poštovanja ga nitko ne bi smio nositi"", navodi se na natpisu obješenom ispred Atalantinog trening-centra. Posljednja riječ na njemu je podcrtana.
𝙄𝙩'𝙨 𝘾𝙝𝙧𝙞𝙨𝙩𝙢𝙖𝙨 (match) 𝙩𝙞𝙢𝙚! 🤩🎄

In occasione di #AtalantaRoma scenderemo in campo con questa maglia!
Here’s the jersey that the team will wear on the occasion of the 2021 #AtalantaXmasMatch, Atalanta-Roma!

ℹ️ https://t.co/yHRxc0Ug9X#GoAtalantaGo ⚫️🔵 pic.twitter.com/FW6xrMzpUt
Proizvođač dresa odbacio je optužbu da je u pitanju pogreška, no činjenica jest da je klub na današnju utakmicu trebao istrčati u njima, a da to nije napravio. Sav prihod od prodaje dresova trebao je biti namijenjen u humanitarne svrhe. Utakmicu je Atalanta izgubila 1:4.
",sport
http://index.hr/sport/clanak/nije-se-cijepio-i-nece-moci-igrati-na-rukometnom-euru-moram-to-prihvatiti/2326180.aspx,nije-se-cijepio-i-nece-moci-igrati-na-rukometnom-euru-moram-to-prihvatiti,"NA EUROPSKO PRVENSTVO u rukometu neće putovati mladi Nijemac Juri Knorr (21) jer se ne planira cijepiti budući da je prošle godine prebolio koronavirus.
""Moram, nažalost, prihvatiti to pravilo. Izabere li me izbornik, neću moći igrati na Euru i žalim zbog toga"", rekao je rukometaš Löwena i jedan od najtalentiranijih njemačkih igrača.
Knorr se našao na širem popisu od 35 igrača za Europsko prvenstvo u Mađarskoj i Slovačkoj.
Knorr: Ne poričem koronu
""Ne poričem koronavirus. On pogađa starije od mene"", dodao je.
Na Euru će moći igrati samo oni koji su se dvaput cijepili protiv koronavirusa prema IHF-ovim pravilima. 
""Sigurnost nam je glavni prioritet na turniru. Ovime smo osigurali maksimalnu moguću zaštitu svakog pojedinca, a ako se i pojavi zaraženi, njegovi kontakti neće odmah biti isključeni, već ćemo ih prvo testirati u nastojanju da im omogućimo nastavak natjecanja"", rekao je glavni EHF-ov tajnik Martin Hausleitner.",sport
http://index.hr/vijesti/clanak/nizozemska-uvodi-bozicni-lockdown/2326628.aspx,nizozemska-uvodi-bozicni-lockdown,"NIZOZEMSKA uvodi božićni lockdown zbog zabrinutosti oko omikrona.
Sve trgovine osim onih s namirnicama, škole, barovi, restorani i drugi javni prostori bit će zatvoreni najmanje do sredine siječnja. Premijer Mark Rutte rekao je da su ograničenja ""neizbježna"".
Ovo su najstrože mjere koje je jedna zemlja dosad uvela zbog omikrona.
I druge zemlje diljem Europe pooštravaju mjere zbog brzog širenja omikrona.
Nova pravila u Nizozemskoj, koja stupaju na snagu sutra, objavljena su nakon sastanka vlade i zdravstvenih stručnjaka.
Nizozemski nacionalni institut za javno zdravstvo izvijestio je o više od 2,9 milijuna slučajeva koronavirusa od početka pandemije i više od 20.000 smrtnih slučajeva.",vijesti
http://index.hr/vijesti/clanak/novo-otkrice-rovera-na-marsu-znanstvenici-ovo-je-potpuno-neocekivano/2326041.aspx,novo-otkrice-rovera-na-marsu-znanstvenici-ovo-je-potpuno-neocekivano,"NASA-IN rover Perseverance sletio je na Mars prije samo 10 mjeseci. Znanstvenici su objavili da je već otkrio nešto potpuno neočekivano.
Naime, otkrio je da je na mjestu drevnog jezera na Marsu nekad tekla vulkanska lava.
Kako javlja CNN, najnovije otkriće rovera Perseverance pokazuje da je korito jezera po kojem se vozi od slijetanja formirala tekuća vulkanska lava. NASA-ini znanstvenici kažu kako je to ""potpuno neočekivano"". Ranije se mislilo da je kamenje na dnu korita, koje je Perseverance snimio, sedimentarnog porijekla.
Pokazalo se da je kamenje koje je Perseverance dosad istraživao interagiralo s vodom više puta, a dio uzoraka sadržavao je organske molekule.
Ta otkrića mogla bi znanstvenicima pomoći da stvore sliku vremenskog tijeka onog što se događalo u Jezeru, kako je nazvan krater u koji je sletio Perseverance, ali bi moglo imati i šire implikacije za razumijevanje Marsa.
Novo otkriće rovera Perseverance najavljeno je na jesenskoj konferenciji Američkog geološkog društva, koje je održano u New Orleansu.
Naime, znanstvenici su se godinama pitali je li kamenje u krateru Jezero sedimentarno, odnosno stvoreno od slojeva materijala koje je nanijela drevna rijeka, ili pak vulkanskog porijekla - ono koje se stvara kad se ohladi tekuća lava.
""Kristali su bili ključni dokaz""
""Počeo sam očajavati misleći da nikad nećemo saznati odgovor"", rekao je Ken Farley, znanstvenik s instituta Caltech koji radi na projektu Perseverance
Sve to se promijenilo kad je Perseverance počeo koristiti bušilicu kako bi uzeo uzorke kamenja.
""Kristali u kamenju bili su konačni dokaz"", rekao je Farley.

Kako je došlo do otkrića?
Naime, Perseverance je ""naoružan"" velikim brojem sofisticiranih instrumenata koji mogu snimiti i analizirati uzorke kamenja te razotkriti njihov sastav, naročito onaj mineralni.
U studenom ove godine Perseverance je jednim od ih instrumenata proučavao kamen kojem su istraživači dali nadimak ""Brac"". Analiza je otkrila velike kristale okružene drugim kristalima, što upućuje na činjenicu da se radi o kamenu vulkanskog porijekla.
""Dobar student geologije će vam odmah reći da nam takva tekstura govori da se kamen formirao stvaranjem kristala i slijeganjem u magmi koja se polako hladi - primjerice u debelom sloju tekuće lave ili jezeru lave"", pojasnio je Farley.
""Ovo je bilo potpuno neočekivano""
Takav kamen potom je u više navrata došao u kontakt s vodom, što ga čini izuzetno korisnim znanstvenicima koji će iz njega moći datirati događaje u krateru Jezero te bolje razumjeti period u kojem je voda bila normalna pojava na površini Marsa, kao i otkriti ranu povijest tog planeta.
""Ovo je bilo potpuno neočekivano. Sad moramo razumjeti što to znači. Mogu špekulirati da ovo vjerojatno nije izvorno korito kratera. Sudeći po promjeru kratera, očekujemo da je izvorno korito kratera bilo značajno dublje od ovog što sad vidimo"", rekao je Farley.
 ",vijesti
http://index.hr/magazin/clanak/objavljen-popis-pjesama-na-doru-opet-ide-kci-bivseg-premijera-ali-i-mila-elegovic/2326401.aspx,objavljen-popis-pjesama-na-doru-opet-ide-kci-bivseg-premijera-ali-i-mila-elegovic,"HRT je objavio službene rezultate ovogodišnjeg natječaja za izbor hrvatske pjesme za pjesmu Eurovizije Dora 2022. – popis 14 pjesama i četiri rezervne koje će se 19. veljače 2022. natjecati za prestižnu statuu Dore i hrvatsku pjesmu koja će nas predstavljati na Eurosongu 2022. u svibnju u talijanskom Torinu.
Među izvođačima su i neka već otprije poznata imena poput Mije Negovetić te Elle Orešković, kćeri bivšeg premijera Tihomira Oreškovića. Tu su i neka neočekivana imena poput Mile Elegović i Zdenke Kovačiček, a Vlaho Arbulić autor je čak dvije pjesme u natjecanju.
Popis pjesama koje će se natjecati izgleda ovako:
FORGIVE ME (OPROSTI) - MIA NEGOVETIĆ 
A post shared by Mia Negovetic (@mia.negovetic)
Autor glazbe: Andreas Stone Johansson, Denniz Jamm, Mia Negovetić, Laurell Barker
Autor teksta: Mia Negovetić, Laurell Barker, Denniz Jamm, Andreas Stone Johansson
Autor obrade skladbe: Denniz Jamm, Andreas Stone Johansson
GUILTY PLEASURE - MIA DIMŠIĆ 
A post shared by Mia (@miadimsic)
Autor glazbe: Mia Dimšić / Vjekoslav Dimter / Damir Bačić
Autor teksta: Mia Dimšić / Vjekoslav Dimter / Damir Bačić
Autor obrade skladbe: Ante Gelo
HERE FOR LOVE - BERNARDA 
Autor glazbe: Bernarda Brunović, Adriana Pupavac, Andreas Björkman, Karl Persson, Jonas Ekdahl
Autor teksta: Aidan O´Connor, Bernarda Brunović
Autor obrade skladbe: Andreas Björkman, Karl Persson, Jonas Ekdahl
HIDEOUT  - TINA VUKOV 
Autor glazbe: Rejhan Okanović, Tomislav Gojanović
Autor teksta: Tomislav Gojanović, Josipa Vujević
Autor obrade skladbe: Rejhan Okanović
I FOUND YOU - ERIK VIDOVIĆ  
Autor glazbe: Eric Vidović, Filip Vidović, Gordan Dragić
Autor teksta: Eric Vidović
Autor obrade skladbe: Eric Vidović, Filip Vidović, Gordan Dragić
IF YOU GO AWAY - ELLA OREŠKOVIĆ 
A post shared by Ella Katherine Orešković (@ellaoreskovic)
Autor glazbe: Siniša Reljić - Simba
Autor teksta: Ella Orešković
Autor obrade skladbe: Siniša Reljić – Simba
IN THE DARKNESS - ToMa 
Autor glazbe: Adriana Pupavac, Andreas Björkman, Tomislav Marić
Autor teksta: Aidan O' Connor, Tomislav Marić
Autor obrade skladbe:Andreas Björkman, Samuel Runsteen
LJUBAV  - MILA ELEGOVIĆ 
A post shared by mila elegović (@elegoviceva)
Autor glazbe: Bruno Krajcar
Autor teksta: Bruno Krajcar
Autor obrade skladbe: Bruno Krajcar
MALO KASNIJE - ROKO VUŠKOVIĆ 
Autor glazbe: Predrag Martinjak/ Roko Vušković
Autor teksta: Roko Vušković
Autor obrade skladbe: Jan Šinjor Cvetković
MOLI ZA NAS - MARKO BOŠNJAK 
Autor glazbe:  Vlaho Arbulić
Autor teksta: Vlaho Arbulić
Autor obrade skladbe: Vlaho Arbulić, Mihovil Šoštarić
MY NEXT MISTAKE  - JESSE
Autor glazbe: Silvio Pasarić, Jessica Atlić-McColgan
Autor teksta: Jessica Atlić-McColgan
Autor obrade skladbe: Silvio Pasarić
NO WAR  - ELIS LOVRIĆ 
Autor glazbe: Anthony Kukuljan
Autor teksta: Anthony Kukuljan, Elis Lovrić
Autor obrade skladbe: Elis Lovrić, Sandi Bratonja
STAY ON THE BRIGHT SIDE - ZDENKA KOVAČIČEK 
Autor glazbe: Adi Karas
Autor teksta: Adi Karas
Autor obrade skladbe: Elvis Sršen NoA, Zvonimir Bajević, Jurica Hotko
VOLI ME DO NEBA - TIA
A post shared by TIA (@tiamiljanovic)
Autor glazbe: Vlaho Arbulić
Autor teksta: Vlaho Arbulić
Autor obrade skladbe: Vlaho Arbulić, Mihovil Šoštarić
REZERVE
KARLO VUDRIĆ – 3AM
Autor glazbe: Karlo Vudrić
Autor teksta: Karlo Vudrić
Autor obrade skladbe:Hrvoje Domazet
VLATKA BURIĆ DUJMOVIĆ VYAN – GLADIATOR
Autor glazbe: Ronny Svendson, Anne Judith Stokke Wik, Nermin Harambašić
Autor teksta: Ronny Svendson, Anne Judith Stokke Wik, Nermin Harambašić
Autor obrade skladbe: Ronny Svendson, Anne Judith Stokke Wik, Nermin Harambašić
TOTALNI OPTIMIZAM - WHAT IF
Autor glazbe: Marko Mihaljević
Autor teksta: Neil Patrick O'Hagan/Mario Mihaljević
Autor obrade skladbe: Marko Mihaljević
STELLA SCHOLAJA – GHOST
Autor glazbe: Stella Scholaja
Autor teksta: Stella Scholaja
Autor obrade skladbe: Stella Scholaja
Na natječaj su pristigle 184 prijave, a finaliste Dore izabrao je žiri u sastavu Željko Mesar, Zlatko Turkalj, Robert Urlić, Antonela Doko i Aljoša Šerić.",magazin
http://index.hr/vijesti/clanak/objavljena-golema-studija-o-nuspojavama-kojih-se-mnogi-boje/2326141.aspx,objavljena-golema-studija-o-nuspojavama-kojih-se-mnogi-boje,"KLJUČNI razlog zbog kojeg se ljudi boje cijepiti protiv covida-19 svakako je strah od nuspojava koje može uzrokovati cjepivo.
Nažalost, ljudi se često boje nuspojava koje uopće ne postoje, koje su izmišljotine teoretičara zavjera ili kvaziznanstvenika. No, ozbiljna istraživanja pokazala su da neka cjepiva imaju određene vrlo rijetke nuspojave koje se smatraju potencijalno ozbiljnima.
Upale srca uzrokuju i covid-19 i cjepiva
Jedna takva je upala mišića srca, odnosno miokarditis koji se u vrlo rijetkim slučajevima do sada povezivao s mRNA cjepivima Moderne i Pfizera.
Simptomi uključuju nedostatak zraka i bol u prsima. Stanje je općenito blago i liječi se mirovanjem i ibuprofenom, iako svi sumnjivi slučajevi zahtijevaju liječničku pozornost.
No, kako je poznato da i infekcija covidom-19 uzrokuje srčane probleme, Julia Hippisley-Cox sa Sveučilišta u Oxfordu i njezini kolege odlučili su istražiti gotovo 39 milijuna ljudi u Engleskoj koji su bili registrirani u engleskoj bazi podataka o cijepljenju. Njihovi podaci povezani su s nacionalnim podacima o prijemima u bolnice, smrtima i infekcijama covidom-19.
Rezultati ove goleme studije, objavljene u uglednom časopisu Nature Medicine, pokazali su da se miokarditis više od četiri puta češće javlja kod osoba koje obole od covida-19 nego kod onih koje se cijepe. 
""Iako miokarditis i perikarditis nisu uočeni kao nuspojave u ispitivanjima cjepiva protiv koronavirusne bolesti 2019. (covid-19), postoje brojna izvješća o sumnjivim slučajevima nakon cijepljenja u općoj populaciji"", pišu u uvodu autori.
Studija je odrađena na golemom broju ljudi
Tim ističe da je proveo kontroliranu studiju slučajeva ljudi u dobi od 16 ili više godina cijepljenih protiv covida-19 u Engleskoj između 1. prosinca 2020. i 24. kolovoza 2021. kako bi istražio prijeme u bolnice ili smrti od miokarditisa, perikarditisa i srčanih aritmija unutar 28 dana nakon pozitivnog testa na covid-19 te nakon cijepljenja AstraZenecinim, Pfizerovim i Moderninim cjepivom.   
Unutar 28 dana od primanja doze cjepiva Pfizer/BioNTech zabilježen je jedan dodatni slučaj miokarditisa na milijun, nakon cjepiva Oxford/AstraZeneca tim je zabilježio dva dodatna slučaja, a nakon prve doze Moderne šest dodatnih slučajeva. Nakon druge doze Moderne zabilježeno je deset dodatnih slučajeva na milijun.
No, s druge strane znanstvenici su otkrili da je unutar 28 dana nakon pozitivnog rezultata testa na covid-19 zabilježeno čak 40 dodatnih slučajeva.
""Procijenili smo da je dodatnih slučajeva miokarditisa između 1 i 10 na milijun osoba u mjesecu nakon cijepljenja, što je znatno manje od 40 dodatnih slučajeva na milijun nakon infekcije"", napisali su autori u svom radu.
Cjepiva uglavnom smanjuju broj slučajeva perikarditisa i aritmije
Isti podaci pokazali su da je nakon primanja navedenih cjepiva broj slučajeva perikarditisa bio malo manji ili podjednak onome koji se uobičajeno bilježi u populaciji, dok je među zaraženima covidom-19 bio čak četiri puta veći.
Nakon cijepljenja broj srčanih aritmija također je bio smanjen ili podjednak očekivanom u populaciji, dok je nakon pozitivnog testa na covid-19 bio oko pet puta veći.
Autori u zaključku napominju da je, iako miokarditis može biti opasan po život, većina slučajeva povezanih s cjepivom bila blaga i relativno kratkotrajna.
""Rizik koji se ovdje opaža je mali i ograničen na razdoblje od 7 dana nakon cijepljenja, dok je životni rizik od morbiditeta i smrtnosti nakon infekcije virusom SARS-CoV-2 značajan. Doista, ozljeda miokarda vrlo je česta kod osoba koje su u bolnicu primljene s infekcijom virusom SARS-CoV-2... Štoviše, dokazi o ozljedi miokarda, bez obzira na to radi li se o miokarditisu ili ishemiji miokarda, povezani su s većim rizikom od smrti u bolnici"", navode autori.
""Ako ne želite dobiti miokarditis ili perikarditis, cijepite se""
""Procjenjujemo da je apsolutni broj slučajeva viška miokarditisa u 28 dana nakon prve doze adenovirusnog ili mRNA cjepiva između jedan i šest na milijun cijepljenih osoba, a višak rizika nakon druge doze cjepiva mRNA-1283 (Moderninog) deset na milijun. Nasuprot tome, procijenili smo da je u 28 dana nakon infekcije virusom SARS-CoV-2 višak miokarditisa bio 40 slučajeva na milijun"", pišu autori.
""Rizici su ravnomjernije raspoređeni kod mlađih osoba u dobi do 40  godina, gdje smo procijenili da je višak miokarditisa nakon infekcije virusom SARS-CoV-2 bio 10 na milijun, a višak nakon druge doze mRNA-1273 cjepiva 15 na milijun"", pišu autori.
""Važna poruka je: ako ne želite dobiti miokarditis ili perikarditis, cijepite se. Ako se ne cijepite, samo je pitanje vremena kada ćete dobiti covid-19, a ako se zarazite, rizici značajno nadmašuju rizike cijepljenja"", rekao je u priopćenju Peter English, bivši predsjednik Odbora za javno zdravstvo Britanskog liječničkog društva.",vijesti
http://index.hr/magazin/clanak/od-korone-umro-cedo-komljenovic/2326602.aspx,od-korone-umro-cedo-komljenovic,"ČEDO Komljenović alias Monty Shadow, čuveni fotograf, menadžer i biznismen, umro je jutros u Milanu u 83. godini od posljedica koronavirusa, piše Telegram.
Komljenović je u svojoj bogatoj karijeri radio kao fotograf za imena poput Voguea, Playboya i Sunday Timesa, a kasnije se dokazao u PR-u i biznisu. Pred njegov objektiv stale su ljepotice poput Cindy Crawford, Naomi Campbell, Christy Turlington, Stephanie Seymour i Linde Evangeliste. Bio je blizak prijatelj princeze Karoline, Sylvestera Stallonea i Brucea Willisa.

Kraj života dočekao je u kuriji nadomak Milana, a za vrijeme svog bogatog životnog puta bio je ljubitelj putovanja i luksuza. 
Od devedesetih godina fotografijom se bavio samo u privatne svrhe, osim kada je radio slike sportskih modela Mercedesa jer je nekoliko godina bio Mercedesov savjetnik. Bio je i umjetnički direktor kompanije Richemont, a za života je osnovao i Art Masters, festival glazbe, fotografije i umjetnosti.

Komljenović je rođen u Karlovcu u siromašnoj obitelji, pa je vrlo rano počeo zarađivati sam i putovati.
""Kao gimnazijalac u Karlovcu već sam počeo fotografirati. Pero Zlatar me uvukao u Karlovački tjednik. Potom sam otišao na studij komparativne književnosti i filozofije u Zagreb. U Švedsku i Englesku sam počeo odlaziti od sedamnaeste godine, da zaradim nešto preko ljeta. Drugi su išli na more, a ja brati jagode u Englesku. U Švedskoj sam bio nekoliko puta. Danju sam radio s fiksirima koji su smrdjeli, a po noći sam u restoranu gulio krumpire i lovio Skandinavke"", prisjetio se u jednom intervju Komljenović.
Iza sebe je ostavio kćer Polonu i partnericu Audrey Tritto s kojom je u vezi bio posljednjih 15 godina.",magazin
http://index.hr/magazin/clanak/osam-kolaca-koji-su-obavezni-na-bozicnom-stolu/2325973.aspx,osam-kolaca-koji-su-obavezni-na-bozicnom-stolu,"BEZ previše razmišljanja, ovo su kolači koji se već tradicionalno peku za Božić. Bilo da ste osoba koja voli na stolu imati jedan ili više od deset kolača, zatrebat će vam barem jedan od ovih recepata.
Medena pita

Ova nas pita podsjeća na djetinjstvo jer je okusom baš onakva kakvu su pravile bake. Važno je da tijesto valjate toplo kako bi vam sve kore ispale savršeno ravne. Recept je OVDJE.
Boem kocke

Kolač koji izgledom podsjeća na obrnutu mađaricu osvojit će vas na prvi zalogaj. Tanke kakao kore punjene su laganom mliječnom kremom, a cijeli je kolač preliven glazurom od čokolade. OVDJE je recept.
Žarbo kocke

Starinski kolač od mekanih kora nadjeven orasima i marmeladom koji potječe iz susjedne Mađarske svima nam je drag. Recept možete pronaći OVDJE.
Medena Kata

Kolač simpatičnog naziva s kiselkastim slojem pekmeza u sredini. Ostavite ga da odstoji par dana kako bi se stegnuo i kore omekšale. A recept? Bez brige, OVDJE je.
Mađarica

Znate li ikoga tko se zaustavio na prvom komadu mađarice? Ni mi, jer ne postoji osoba koja može odoljeti najkremastijoj čokoladnoj kremi i savršeno prhkim korama koje se tope u ustima. Mađarica je s razlogom kraljica kolača, a u prilog tome svjedoči činjenica da bez nje ne možemo zamisliti ni jedan blagdan ili svečanu priliku. A ako niste znali, mađarica je tradicionalni kolač kontinentalne Hrvatske i zapravo nema nikakve veze s Mađarskom i ne zna se točno odakle joj ime. Bilo kako bilo, ako već nemate recept za savršenu mađaricu, OVDJE je recept za vas.
Čudo od čokolade

Najčokoladniji čokoladni kolač koji smo ikad probali. Neki ga znaju i pod nazivom Mozart kocke, a sastoji se od biskvita i kreme, odnosno ganachea koji ne zahtijeva puno vremena za pripremu. Napravite ga dan ranije i ostavite u hladnjaku preko noći da se ganache stegne. OVDJE je recept.
Čupavci

Sočne kocke biskvita umočene u rastopljenu čokoladu i uvaljane u kokosovo brašno svima su dobro poznati kolači. Videorecept za slavne čupavce pogledajte OVDJE.
Brze oblatne

Ovo je najvjerojatnije jedan od najbržih i najjednostavnijih recepata za oblatne. Potrebno vam je najviše 15 minuta, a dobit ćete slasticu za koju ćete primati samo komplimente. OVDJE je recept.
Ako isprobate bilo koji od ovih recepata, jelo svakako fotkajte i objavite u našoj Facebook grupi Index Recepti: Što ste danas kuhali?.
Lajkajte Index Recepte na Fejsu za brdo jednostavnih i testirano odličnih recepata koje možete isprobati kod kuće svaki dan. ",magazin
http://index.hr/magazin/clanak/oskarovka-upala-u-video-intervju-georgea-clooneyja-ljudi-pisu-preuzela-je-show/2326562.aspx,oskarovka-upala-u-video-intervju-georgea-clooneyja-ljudi-pisu-preuzela-je-show,"GLUMAC George Clooney virtualno je gostovao u emisiji Jimmy Kimmel Live u kojem je pričao o filmu The Tender Bar. Osim njega, u emisiji je gostovao i desetogodišnji Daniel Ranieri koji je zvijezda ovog filma. No, ono što je nasmijalo ljude je upad oskarovke Julie Roberts u kadar Georgea Clooneyja. 
Julia je uklizala u kadar sa sunčanim naočalama i nije rekla ni riječ. Nakon što se pojavila, George se i dalje ponašao kao da se ništa nije dogodilo i nastavio ravno gledati u kameru. 

""George, ne znam jesi li toga svjestan, ali pored tebe sjedi žena"", rekao je Jimmy Kimmel. 
George se i dalje pretvarao da ne zna o čemu voditelj priča. Čak je i pogledom pretraživao prostoriju, a Julia se polako udaljavala iz kadra dok se voditelj nije mogao prestati smijati. 
""Možda sam halucinirao, ali je izgledala kao Julia Roberts"", našalio se Kimmel. 
Ljude je Julijina šala oduševila pa su situaciju odlučili komentirati ispod videa. 
""Julia i George su uvijek sjajni zajedno"", ""Julia Roberts koja se ušuljala u Zoom poziv je takav klasik. Jedva čekam vidjeti film koji ona i George snimaju!"", ""Genijalno je to izvela"", ""Julia preuzela show!"", neki su od komentara.
Julijin upad započinje na početku četvrte minute videozapisa.",magazin
http://index.hr/magazin/clanak/ovo-su-nasi-najbolji-videorecepti-slana-jela/2324751.aspx,ovo-su-nasi-najbolji-videorecepti-slana-jela,"ODABRALI smo neke od naših najuspješnijih videorecepata koji će vam sigurno zatrebati ovih dana.
Mesna jela
Piletina u mlijeku

Pljeskavice s krumpirom

Začinjena pileća krilca

Burek s mesom

Sarma

Prilozi
Tornado krumpir

Zapečeni grah

Granadir marš

Tjestenine
Tjestenina s feta sirom i cherry rajčicama

Tjestenina s četiri vrste sira

Kruh i peciva
Kruh koji se ne mijesi

Pogačice sa špekom

Namazi
Pašteta od tunjevine

Božićni vjenčić s humusom

Ako isprobate bilo koji od ovih recepata, jelo pofotkajte i objavite u našoj Facebook grupi Index Recepti: Što ste danas kuhali?.
Lajkajte Index Recepte na Fejsu za brdo jednostavnih i testirano odličnih recepata koje možete isprobati kod kuće svaki dan. ",magazin
http://index.hr/magazin/clanak/ovo-su-nasi-najbolji-videorecepti-slastice/2324761.aspx,ovo-su-nasi-najbolji-videorecepti-slastice,"ODABRALI smo neke od naših najuspješnijih videorecepata koji će vam sigurno zatrebati ovih dana.
Kolači
Baskijski cheesecake

Čokoladni kolač

Tiramisu torta od palačinki

Ledeni vjetar

Čupavci

Keksi
Rudolf keksići

Čokoladni raspucanci

Slatki doručak
Palačinke od banana

Red velvet pohani kruh

Dizano tijesto
Božićna zvijezda

Buhtle

Čokoladna babka

Makovnjača i orahnjača

Ako isprobate bilo koji od ovih recepata, jelo pofotkajte i objavite u našoj Facebook grupi Index Recepti: Što ste danas kuhali?.
Lajkajte Index Recepte na Fejsu za brdo jednostavnih i testirano odličnih recepata koje možete isprobati kod kuće svaki dan. ",magazin
http://index.hr/magazin/clanak/oxbo-restoran-na-novom-jelovniku-nudi-fantasticne-odreske-od-govedine/2326390.aspx,oxbo-restoran-na-novom-jelovniku-nudi-fantasticne-odreske-od-govedine,"MARINKO TOPALOVIĆ novi je executive chef Hiltonovih restorana u Zagrebu, a nakon što je više od godine dana proučavao japansku govedinu, Wagyu je dodao na novi jelovnik OXBO restorana.
Prije svega vas želimo upoznati s nekoliko činjenica vezanih za wagyu govedinu. Ovaj odrezak ima izvrstan, izrazito ""mesni"" okus, a većina wagyua koji se izvozi pažljivo se bira i proizvodi po visokim kriterijima kvalitete koja se strogo kontrolira. I najvažnije, nijedna druga govedina nema omjer i raspored intermuskularne masnoće kao wagyu. To je paukova mreža tankih linija i točkica svilene bijele masnoće, koja je u svakom dijelu skoro ista, od koje meso izgleda ružičasto i kremasto, a kad se ispeče ima teksturu baršuna i putra.

U OXBO restoranu odlučili su se za najkvalitetniji Wagyu, onaj s oznakom A5 (odnosi se na raspored i omjer intermuskularne masnoće te oblik i veličinu odreska), ali sva teorija je manje važna jer kad probate Wagyu sve će biti mnogo jasnije.
Marinko Topalović novi je cluster executive chef Hiltonovih restorana u Zagrebu, a novi jelovnik OXBO restorana stvarao je u suradnji sa svojim cijelim timom. Marinku je trebalo više od godinu dana da upozna i razumije japansku govedinu, odustao je od klasičnog pristupa stejkovima koji jednostavno ne funkcionira kod crne japanske govedine koja ne podnosi previsoku temperaturu. Wagyu se peče na nižoj temperaturi tek toliko da meso zacvrči, da izazovete Maillardovu reakciju pa se priprema u tavi.

Osnovna chefova ideja je upoznati sve koji to žele s okusom wagyu odreska ali u malim zalogajima gdje se tanko narezani sirovi wagyu servira na vrućem jastučiću bezkvasnog svježe pečenog tijesta na kojem se masnoće govedine rastope pa se osjeti sva tekstura i kakvoća mesa. Wagyu se može naručiti u 3 varijante, osim carpaccia možete naručiti wagyu na flat breadu kao i wagyu ramstek A5 s prilozima.

Za one koji nisu veliki obožavatelji stejkova, neka obavezno probaju još neke novitete na karti; odlične skradinske torteline inspirirane skradinskim rižotom i fenomenalan srneći gulaš s knedlama. Za predjelo preporučamo Yorkshire pudding crab roll, nećemo otkrivati sve sastojke ali ovo jelo prepuno je iznenađenja. Za ljubitelje sirove hrane tuna tartar s avokadom i wasabiem pravo je otkriće i odličan uvod za glavno jelo.

Juhe su posebna priča ali izdvojit ćemo samo dvije: gustu juhu od cikle i bistru riblju juhu ""Od kamena"". Predložit ćemo još neka jela s nove karte koja obavezno trebate probati: Tagliata ramsteka s lardom na rižotu, pirjani juneći obrazi, file lososa na kremi od hrena i jabuke, turnedo rossini pisanica.

Posebna zvijezda na predstavljanju nove OXBO karte je ambiciozni i izuzetno talentirani pastry chef Max Todorov, čarobnjak za deserte… Njegov desert kruška bijele čokolade umalo je nadmašila Maxov specijalitet čokoladnu sferu s pistacijama, a profiteroli s kremom od buče i sladoledom od cikle su nova razina prezentacije slastica i balansa okusa s odmakom od klasičnog slastičarskog main streama.
",magazin
http://index.hr/vijesti/clanak/pljacka-banke-u-sibeniku-pljackas-je-u-bijegu/2326498.aspx,pljacka-banke-u-sibeniku-pljackas-je-u-bijegu,"U VEČERNJIM satima u petak opljačkana je banka u Šibeniku.
Počinitelj je zasad nepoznat i policija ga traži. U pljački nije bilo ozlijeđenih.
Glasnogovornik šibenske policije potvrdio je Dnevniku da je ""počinjeno razbojništvo u novčarsku ustanovu"".
Ukradena je zasad nepoznata količina novca, a počinitelj je u bijegu.
""Policijski službenici su na terenu. Nakon obavljenih radnji očevida znat ćemo više detalja"", kazao je Šime Pavić.",vijesti
http://index.hr/sport/clanak/pogledajte-kako-je-rakitic-fantasticno-zabio-atletico-madridu/2326652.aspx,pogledajte-kako-je-rakitic-fantasticno-zabio-atletico-madridu,"IVAN RAKITIĆ zabio je prekrasan pogodak za svoju Sevillu u utakmici 18. kola španjolske La Lige protiv aktualnog prvaka Atletico Madrida.
► KLIKNI OVDJE I POGLEDAJ POGODAK RAKITIĆA
Hrvatski veznjak sjajno je reagirao na loptu koju mu je proslijedio Karim Rekik te je preciznim udarcem s oko 25 metara svladao jednog od najboljih vratara svijeta Jana Oblaka.
Samo Šuker je ispred Rakitića
Gol postignut s 25 metara bio je njegov 56. u La Ligi. Samo je jedan hrvatski nogometaš zabio više golova u La Ligi od Rakitića koji se ovim zgoditkom odvojio i prestigao Alena Peternaca. U pitanju je Davor Šuker koji je nastupajući za Sevillu i Real Madrid od 1991. do 1999. godine zabio 114 golova.
Ovaj pogodak je nastavak sjajnih igara Rakitića za Sevillu ove sezone, a njegova momčad zasad je jedina koja iole drži korak za vodećim Real Madridom koji je na 42 boda.
",sport
http://index.hr/sport/clanak/pogledajte-nokaut-iz-kswa-kakav-se-ne-vidja-cesto/2326648.aspx,pogledajte-nokaut-iz-kswa-kakav-se-ne-vidja-cesto,"DRUGA borba večeri u KSW-u donijela je jedan od najboljih nokauta godine. U meču u kojem su se borili Patryk Likus i Piotr Olszynka u kategoriji do 68 kilograma jedan spektakularan udarac riješio je pitanje pobjednika.
Likus (2-0) je slavio protiv Olszynka (6-8-1) u drugoj rundi meča održanog u Gliwicama, u večeri u kojoj je glavna borba programa susret između Mameda Khalidova (35-7-2) i Roberta Soldića (19-3). Do pobjede je stigao udarcem laktom iz okreta.
SPINNING. BACK. ELBOW! 💪

Incredible knockout from top prospect 🇵🇱 @likusmma!!! #KSW65 pic.twitter.com/mXwdRCoimc",sport
http://index.hr/sport/clanak/pogledajte-nokaut-kojim-je-babic-dosao-do-najteze-pobjede-u-karijeri/2326642.aspx,pogledajte-nokaut-kojim-je-babic-dosao-do-najteze-pobjede-u-karijeri,"ALEN BABIĆ upisao je desetu pobjedu u desetoj borbi karijere. On je nokautom u šestoj rundi priveo kraju meč protiv francuskog boksača Davida Spilmonta za kojeg je samo četiri dana prije borbe saznao da će mu biti protivnik.
U borbi u kojoj su obojica imala šanse za pobjedu Babić je najvažnije napravio serijom udaraca protiv suparnika koji je sad na omjeru od 11 pobjeda, jednog remija i osam poraza. Babiću je ovo bio četvrti nastup ove godine i najteža borba u njegovoj profesionalnoj karijeri.
BABIC WINS THE WAR OF ATTRITION 😤

10 KO'S IN 10 FIGHTS FOR THE SAVAGE 💥 pic.twitter.com/FSAlnFzhLm",sport
http://index.hr/magazin/clanak/pogodjen-eurojackpot-od-553-milijuna-kuna/2326504.aspx,pogodjen-eurojackpot-od-553-milijuna-kuna,"U 51. kolu Eurojackpota izvučeni su brojevi 6, 8, 16, 44, 50 – 1, 10 , koji su donijeli dobitak od 553.968.100,06 kuna igraču iz Njemačke.
Večeras su pogođena 4 dobitka druge vrste, odnosno 5+1 broj, od kojih je jedan pogođen i u Hrvatskoj.
Vrijedan dobitak od 5.371.269,04 kn razveselit će igrača koji je svoj listić uplatio putem interneta.
Sljedeće izvlačenje za igru Eurojackpot je u petak, 24.12.2021., a glavni dobitak Eurojackpota iznosi 75.000.000,00 kuna.",magazin
http://index.hr/vijesti/clanak/policija-dobila-dojavu-o-bombi-na-sudu-u-zagrebu-bila-je-lazna/2326075.aspx,policija-dobila-dojavu-o-bombi-na-sudu-u-zagrebu-bila-je-lazna,"POLICIJSKA UPRAVA zagrebačka potvrdila nam je kako je dobila dojavu o bombi na Općinskom kaznenom sudu u Zagrebu. 
Policija je izašla teren, ali je ustanovljeno da je dojava o bombi bila lažna. 
Očevid je u tijeku. ",vijesti
http://index.hr/vijesti/clanak/potres-magnitude-44-blizu-milana/2326559.aspx,potres-magnitude-44-blizu-milana,"U ITALIJI je u 11:34 zabilježen potres magnitude 4.4.
M4.4 #earthquake (#terremoto) strikes 39 km NE of #Milan (#Italy) 18 min ago. Read eyewitnesses' stories & provide yours: https://t.co/5yL8fCiISo
EMSC navodi da je epicentar bio na dubini od 26 kilometara te 6 kilometara udaljen od Bergama, odnosno 39 kilometara od Milana.
Jutros je zabilježen i potres u Grčkoj magnitude 5.1. Registriran je u 6:16 na dubini od 60 kilometara. Epicentar je bio udaljen 78 kilometara od grada Kíssamosa.",vijesti
http://index.hr/magazin/clanak/potrosili-vise-od-50-milijuna-dolara-na-zemljiste-u-videoigri-koja-nije-izasla/2326271.aspx,potrosili-vise-od-50-milijuna-dolara-na-zemljiste-u-videoigri-koja-nije-izasla,"DA NEKI ne znaju što bi s novcem jako dobro prikazuje priča s NFT-ovima koji su donedavno bili izuzetno nepopularni u svijetu videoigara.
No čini se da to nije omelo neke da se ipak angažiraju i stvore temelje za buduću zaradu.
Tu u priču ulazi igra Legacy iza koje stoji legenda industrije Peter Molyneux. U toj igri se već počinju iznajmljivati virtualna zemljišta. I sve bi to bila donekle stara priča za ovakve masovne online videoigre da nije riječ o Molyneuxu, koji je na glasu kao čovjek koji puno toga obećava, ali ta obećanja često ne ispuni.

Drugim riječima, ekipa je potrošila 53 milijuna dolara na virtualna zemljišta u igri koja se možda pojavi, a možda i ne. I ne radi se samo o malim iznosima jer jedno je virtualno zemljište prodano za 900 tisuća dolara.
Inače, Legacy je projekt na kojem se radi od 2017., a na njemu je radio studio o kojem se ništa nije čulo od 2016., kada su izbacili Godus Wars i The Trail: Frontier Challenge koje bismo, najblaže rečeno, mogli nazvati neuspješnim projektima.  ",magazin
http://index.hr/vijesti/clanak/prosjecna-zagrebacka-neto-placa-za-rujan-8205-kuna/2325251.aspx,prosjecna-zagrebacka-neto-placa-za-rujan-8205-kuna,"PROSJEČNA mjesečna isplaćena neto plaća u pravnim osobama u gradu Zagrebu za rujan ove godine iznosila je 8205 kuna, što je porast za 5.5 posto u odnosu na rujan lani, podaci su Odjela za statistiku Gradskog ureda za strategijsko planiranje i razvoj grada Zagreba.
U odnosu na prosječnu mjesečnu plaću za rujan na razini Hrvatske, koja je iznosila 7108 kuna, prosječna zagrebačka neto plaća isplaćena za isti mjesec bila je veća za 1097 kuna.
Najviša u djelatnosti vađenja sirove nafte i prirodnog plina
Po podacima Odjela za statistiku Gradskog ureda za strategijsko planiranje i razvoj grada, najviša prosječna mjesečna neto plaća u pravnim osobama za rujan u Zagrebu isplaćena je u djelatnosti vađenja sirove nafte i prirodnog plina, u iznosu od 13.465 kuna.
Najniža u proizvodnji kože i srodnih proizvoda
Nasuprot tomu, najniža je isplaćena u proizvodnji kože i srodnih proizvoda, u iznosu od 4524 kune. 
Prosječna mjesečna bruto plaća u pravnim osobama u gradu Zagrebu za rujan ove godine iznosila je 11.354 kune, što je porast za 3.5 posto u odnosu na rujan 2020. godine.",vijesti
http://index.hr/sport/clanak/real-madrid-potvrdio-pet-novih-slucajeva-zaraze-koronavirusom/2326168.aspx,real-madrid-potvrdio-pet-novih-slucajeva-zaraze-koronavirusom,"REAL MADRID potvrdio je novih pet slučajeva zaraze koronavirusom. Novi na popisu su nogometaši Marco Asensio, Gareth Bale, Andriy Lunin i Rodrygo, a pozitivan je i pomoćni trener Davide Ancelotti.
Još jutros su zabranjeni svi posjeti Realovom trening-kompleksu, otkazan je jutarnji trening, a svi igrači, treneri i zaposlenici kluba podvrgnuti su PCR testiranju.
Uz spomenute, koronavirusom su zaraženi i Luka Modrić i Marcelo. Nogometaši su odmah stavljeni u izolaciju te se prate svi zdravstveni protokoli, a Marca piše da je za njih nogometna 2021. završena. 
",sport
http://index.hr/sport/clanak/regionalni-mediji-hajduk-objavio-vijest-zbog-koje-podrhtava-dalmacija/2326598.aspx,regionalni-mediji-hajduk-objavio-vijest-zbog-koje-podrhtava-dalmacija,"""Obavještavamo sve naše navijače da je za nedjeljni prvenstveni susret Hajduk - Osijek poljudski stadion rasprodan. Više od 32.000 navijača osiguralo je mjesto na Poljudu, a pušten je i dodatni ulaz na zapadnoj tribini koji je prodan u manje od sat vremena. Podsjetimo, utakmica protiv Osijeka na rasporedu je u nedjelju u 17:30 sati"", objavio je jučer Hajduk na svojoj službenoj stranici i još jednom dokazao da ima najveću navijačku podršku u HNL-u.
Podsjetimo, do četvrtka su pravo prvokupa imali članovi kluba, a jučer je prodano čak 27 tisuća ulaznica i za posljednju utakmicu Hajduka ove godine bit će pun stadion. Iz Hajduka su uoči derbija s Osijekom odlučili sve ulaznice pustiti u prodaju po cijeni od 30 kuna.
Regija piše o derbiju
Hajduk pod vodstvom novog trenera Valdasa Dambrauskasa ima pet pobjeda u šest utakmica i prišao je vodećem Osijeku na pet bodova zaostatka uz utakmicu manje. Ova bi mogla dati odgovor na pitanje tko će uzeti neformalnu titulu jesenskog prvaka. Prepoznato je to i u regiji koja bruji o nikad neizvjesnijem HNL-u.
“Poljud će gorjeti: Hajduk objavom oduševio navijače”, piše najčitaniji bosanskohercegovački sportski portal Sportsport.ba koji u tekstu o ovoj vijesti dodaje:
""Pomalo nevjerojatna nogometna euforija vlada u Splitu. Hajduk će u derbiju kola 1. HNL ugostiti Osijek, a radi se o dva tima koja vode bitku za prvaka. Navijači Hajduka najavljuju spektakl, a već danima vlada prava pomama za ulaznicama. HNK Hajduk je danas potvrdio da je Poljud rasprodan te da karata više nema.""
""Ludilo kakvo u Hrvatskoj odavno nije viđeno: Hajduk objavio vijest zbog koje podrhtava Dalmacija"", naslov je na srpskom Kuriru, a slično piše i Telegraf:
""Dalmacija podrhtava, Hajduk objavio da je rasprodao stadion dva dana prije utakmice."" 
",sport
http://index.hr/sport/clanak/rijeka-istra-10-rijeka-uz-puno-muke-do-pobjede-i-prvog-mjesta-na-ljestvici/2325581.aspx,rijeka-istra-10-rijeka-uz-puno-muke-do-pobjede-i-prvog-mjesta-na-ljestvici,"RIJEKA je u utakmici 20. kola HNL-a na Rujevici pobijedila Istru s 1:0. Gol odluke je zabio Obregon u 82. minuti susreta. S ova tri boda Rijeka je privremeno zauzela prvo mjesto HNL-a.
Rijeka se mučila, nije odigrala najbolju utakmicu, ali kad sumiramo svih 90 minuta, možemo reći da je zasluženo pobijedila. Momčad Gorana Tomića bila je bolji rival, imala je više šansi, puno veći posjed, inicijativu. Ipak, jedna krasna asistencija Roberta Murića i dobra reakcija Obregona bili su dovoljni za veliku pobjedu.

U prvih nekoliko minuta greške gostujuće obrane i vratara Collaa omogućile su Rijeci dvije situacije koje nisu iskorištene za pogodak. No, vrlo brzo je bilo primjetno da se domaćin muči kako bi igrom došao do dobrih prilika, a i pulska momčad se sve bolje snalazila na Rujevici te je lako odbijala domaće napade.
S vremenom su gosti postajali i sve opasniji te su počeli prijetiti, no u igri bez pravih prilika trajalo je nadmetanje u prvom poluvremenu. Najbolje šanse dogodile su se u smiraju prvog dijela. Prvo je odlično pucao Drmić iz slobodnog udarca, s 20 metara, ali je Collao uspio obraniti. Odmah nakon toga je Murić direktno iz kornera pogodio gredu.
Istra se dobro branila, ali potez Murića je prelomio susret
U nastavku je Rijeka postala agresivnija i konkretnija, a Murićevi korneri i dalje su bili opasnost po goste. U 57. minuti je odličnu solo akciju imao Pavičić, ali je njegov udarac prošao kraj vratnice, dok je pet minuta kasnije na sličan način reagirao Drmić, ali je ostalo 0:0.
Gosti su imali jedan bod u džepu sve do 82. minute, ali je tada pulska obrana ipak pala. Loptu u prostor je dobio Jorge Obregon te je pospremio loptu u mrežu kraj Collaa koji je istrčao. Bio je to pogodak dovoljan za tri boda Rijeke, ali i već petnaestu pobjedu Rijeke u ligaškim utakmicama protiv ovog suparnika u zadnjih sedamnaest ogleda (uz dva remija).
Rijeka je prekinula negativni mini-niz u Prvoj HNL (poraz i remi) te je zasjela na vrh ljestvice. Ima bod više od Osijeka, ali i utakmicu više. Osijek će susret 20. kola odraditi u nedjelju (gostovanje kod Hajduka). Dinamo ima tri boda manje od Rijeke, ali i dvije utakmice manje.
Istra 1961 je ostala na pretposljednjoj poziciji na ljestvici. Ima 18 bodova (bod manje od Slaven Belupa), ali i 11 više od fenjeraša Hrvatskog dragovoljca.
Prvi dio sezone u HNL-u završava u nedjelju. U 15 sati igraju Hrvatski dragovoljac i Dinamo, a za sam kraj na Poljudu slijedi derbi između Hajduka i Rijeke (17:30).
 
",sport
http://index.hr/sport/clanak/romano-otkrio-da-barcelona-pregovara-s-raiolom-u-igri-haland-i-pogba/2325476.aspx,romano-otkrio-da-barcelona-pregovara-s-raiolom-u-igri-haland-i-pogba,"PREDSJEDNIK Barcelone sastao se s poznatim menadžerom Minom Raiolom u Italiji, otkrio je poznati novinar Fabrizio Romano, koji je naslutio da bi Erling Haland i Paul Pogba mogli biti u igri za odlazak na stadion Camp Nou.
Haland će navodno narednog ljeta koštati 75 milijuna eura, prema klauzuli koju ima u ugovoru s Dortmundom, a to će još više natjerati velike klubove da krenu po njega.
Raiola naveo ime četiri kluba kao buduće destinacije za Halanda, među njima je i Barcelona
Igračev agent, kontroverzni Mino Raiola, u razgovoru za njemački Sport 1 rekao je kako je njegov klijent spreman za iskorak u karijeri i najavio je spektakularan transfer.
""Erling će napraviti idući korak u karijeri. Bayern, Real, Barcelona i Manchester City su klubovi gdje može otići. City je osvojio više titula od Manchester Uniteda u proteklim godinama"", rekao je Raiola.
Romano se nadovezao na ovu priču otkrivši da je Laporta u Italiji održao sastanak s Raiolom. Predsjednik Barcelone je bio u Italiji zbog nagrade Zlatni dečko, koju je dobio Pedri, a tu je priliku iskoristio da se sretne s poznatim menadžerom.
Pogbi istječe ugovor
Barceloni bi još lakše bilo dovesti Pogbu, koji još nije produljio ugovor s Manchester Unitedom, a sadašnji mu istječe narednog ljeta.
""Ekskluzivno. Predsjednik Barcelone Joan Laporta danas je održao sastanak s Minom Raiolom u Torinu. Laporta je u Italiji zbog nagrade Zlatni dečko, koju je dobio Pedri, a s Raiolom se sreo u poznatom hotelu. Njihov odnos je godinama sjajan. Treba obratiti pažnju na Halanda, Pogbu i mnoge druge talente"", napisao je Romano.",sport
http://index.hr/sport/clanak/rukometasice-su-ispale-sa-spa-sad-su-krenule-medjusobne-optuzbe/2325258.aspx,rukometasice-su-ispale-sa-spa-sad-su-krenule-medjusobne-optuzbe,"IZBORNIK ženske rukometne reprezentacije Nenad Šoštarić smatra da su igračice odgovorne za iznenađujući poraz 23:27 od Austrije jer ""nisu došle na utakmicu"" i jer ""krila nisu kvalitetna"", dok igračice tvrde da ih nije dovoljno mijenjao tijekom Svjetskog prvenstva pa da nisu niti mogle pružiti više.
""Jednostavno imam osjećaj da neke nisu došle na ovu utakmicu, u psihičkom smislu. Nismo imali probojnost vanjske linije, nismo išli do kraja, nismo se bacali na glavu"", izjavio je Šoštarić nakon utakmice u Torrevieji gdje je Austrija dominirala od prve do posljednje minute.
""Rekao sam igračicama da se svi zajedno moramo zamisliti"", dodao je.
Igračice tvrde da su preumorne
Igračice, pak, smatraju da nisu mogle pružiti više jer su bile iscrpljene zbog toga što ih izbornik tijekom prvenstva nije mijenjao dovoljno, nego je uvijek inzistirao na istim igračicama, napose u vanjskoj liniji gdje su čitavo vrijeme igrale Larissa Kalaus, Valentina Blažević i Stela Posavec. Njima je pridodao Tenu Petiku na lijevoj strani, dok je na desnoj strani Gabriela Gudelj dobila samo dvije minute protiv Austrije, a nije ulazila protiv Argentine i Španjolske, premda je jedina prava igračica na toj poziciji i to s udarcem lijevom rukom.
""Definitivno se vidjelo u nekim trenucima da smo preumorne"", rekla je vratarica Ivana Kapitanović. ""Glupo smo gubili lopte, u nekim čistim situacijama za gol smo išli dodavati... Jednostavno, umor je bio i previše vidljiv"", naglasila je.
U ključnoj utakmici protiv Španjolske u petak (23:27) vanjskim su igračicama od umora ispadale lopte iz ruku, a pad koncentracije se nastavio u nedjelju protiv Austrije.
""Ponovno smo ušle loše u utakmicu s dosta neiskorištenih šansi i promašenih zicera"", rekla je Kalaus koja je zabila šest golova iz 12 pokušaja.
Manjak kvalitete
Šoštarić je za promašaje optužio krilne igračice.
""Bili smo svjesni da će Austrijanke stisnuti naše vanjske igračice, a da će ostavljati šanse za krila"", rekao je. ""Naša krila jednostavno nisu te kvalitete da imaju potrebnu realizaciju"", dodao je premda je krilna igračica Andrea Šimara postigla četiri gola iz pet pokušaja.
Hrvatska, koja je prije godinu dana na Europskom prvenstvu osvojila brončanu medalju, napustila je Svjetsko prvenstvo s dvije pobjede i četiri poraza.
Hrvatska je tijekom Svjetskog prvenstva imala tri igračice zaražene koronavirusom a Austrija sedam. Od 32 ekipe na prvenstvu još je jedino Kina imala zaraženu igračicu.",sport
http://index.hr/vijesti/clanak/rusija-i-dalje-gomila-vojsku-zapad-smislja-plan-putin-ovo-je-mojih-osam-zahtjeva/2326606.aspx,rusija-i-dalje-gomila-vojsku-zapad-smislja-plan-putin-ovo-je-mojih-osam-zahtjeva,"RUSIJA je objavila niz zahtjeva koje traži od Zapada, uključujući obećanje da će se odreći bilo kakvog vojnog djelovanja u Ukrajini i istočnoj Europi i da se NATO više neće širiti.
No zamjenik ruskog ministra vanjskih poslova Sergej Rjabkov rekao je da SAD i NATO za sada ne prihvaćaju te ideje i da njihov odgovor nije ohrabrujuć, prenio je Interfax.
Moskva je predala svoje zahtjeve ovaj tjedan Sjedinjenim Državama u kontekstu gomilanja ruskih vojnih snaga u blizini Ukrajine. Zapadne zemlje upozoravaju da bi Rusija mogla uskoro pokrenuti novi napad na Ukrajinu, što Moskva niječe.
Rusija ističe da reagira na prijetnje vlastitoj sigurnosti jer Ukrajina ima sve bliže odnose s NATO-om i želi postati njegova članica. 
Poručuje da je njezin sigurnosni paket put za smirivanje napetosti u Europi i izbjegavanje vojnog sukoba.
Osam zahtjeva Rusije
Ključni ruski prijedlozi, kako prenosi RIA, sljedeći su:
Zapadni lideri smišljaju plan u slučaju napada
Zapadni čelnici istovremeno i dalje pokušavaju domisliti na koji način odgovoriti ako Rusija pokrene invaziju na Ukrajinu u narednim tjednima, na što brojni stručnjaci i analitičari upozoravaju da bi se moglo dogoditi. 
U komentarima novinama Frankfurter Allgemeine njemački ministar gospodarstva Robert Habeck rekao je da bi ruska invazija mogla potaknuti Berlin da promisli o svojoj suradnji s Rusijom po pitanju plinovoda Sjeverni tok 2.
Kontroverzni plinovod, koji bi trebao dovoditi plin ravno iz Rusije u Njemačku, zasmetao je saveznicima. SAD kaže da će to učiniti Europu još ovisnijom o Rusiji. Ukrajina, koja se oslanja na prihod i utjecaj od toga što ruski plinovod prolazi kroz njezin teritorij, boji se da je ostavljena po strani. 
Plinovod još nije u upotrebi, nego čeka odobrenje njemačkih regulatora. Iako su njemački dužnosnici naglasili da regulator treba donijeti nepolitičku odluku, Habeck je rekao da se to može promijeniti u slučaju invazije.
Međutim, vijesti u nedjelju nisu bile pozitivne za Ukrajinu.
Britanska novinska agencija Press Association izvijestila je da je britanski ministar obrane Ben Wallace dao intervju za Spectator, u kojem kaže da ""Ukrajina nije članica NATO-a, tako da nije vjerojatno da će itko slati vojsku u Ukrajinu da bi se sukobio s Rusijom.""
""Ne trebamo zavaravati ljude da ćemo to učiniti. Ukrajinci su toga svjesni"", rekao je u komentarima objavljenim prije objave intervjua.
Dan ranije britanski premijer Boris Johnson rekao je telefonski ruskom predsjedniku Vladimiru Putinu da bi bilo kakva destabilizirajuća aktivnost Rusije prema Ukrajini bila ""strateška pogreška"". 
 ",vijesti
http://index.hr/vijesti/clanak/ruska-sredisnja-banka-zeli-zabraniti-ulaganja-u-kriptovalute-tvrde-izvori/2326202.aspx,ruska-sredisnja-banka-zeli-zabraniti-ulaganja-u-kriptovalute-tvrde-izvori,"RUSKA središnja banka želi zabraniti ulaganja u kriptovalute u Rusiji jer je brinu rizici za financijsku stabilnost u sve većem broju kriptotransakcija, izjavila su dva izvora bliska banci, prenosi Reuters.
Rusija se već godinama bori protiv kriptovaluta, govoreći da bi se mogle koristiti za pranje novca ili za financiranje terorizma. Na kraju im je ipak dala pravni status 2020. godine, ali je zabranila njihovu upotrebu kao sredstvo plaćanja. 
Središnja banka Rusije sada pregovara s tržišnim igračima i stručnjacima o mogućoj zabrani. Ako se zabrana odobri, mogla bi se odnositi na kupnju novih kriptovaluta, ali ne i na one kupljene ranije, rekao je jedan od izvora, prenosi Reuters.
Drugi izvor blizak ruskoj središnjoj banci kaže da je trenutna pozicija banke ""potpuno odbacivanje"" svih kriptovaluta. 
U odgovoru na Reutersov zahtjev za komentarom središnja banka je rekla da priprema savjetodavno izvješće kako bi izrazila svoj stav o tom pitanju.
Koje rizike spominje ruska banka?
Godišnji obim transakcija kriptovaluta koje provode Rusi je oko pet milijardi dolara, objavila je središnja banka.
Prva zamjenica guvernera Središnje banke Ksenija Judajeva rekla je ovog mjeseca da sve veća popularnost kriptovaluta izaziva zabrinutost zbog rizika za financijsku stabilnost.
""Situacija u razvijenim tržišnim zemljama sve više nalikuje na takozvani financijski sustav u sjeni"", napisala je Judajeva u članku dodajući da korištenje kriptovaluta smanjuje učinkovitost monetarne politike.
Ukazujući na kinesko iskustvo rekla je da je Rusiji potrebna daljnja prilagodba regulacije kriptovaluta.
Kina je u rujnu intenzivirala svoje suzbijanje kriptovaluta potpunom zabranom svih kriptotransakcija i rudarenja, zadajući udar bitcoinu i drugim većim kriptovalutama i pritišćući dionice povezane s kriptovalutama i blockchainom.
U međuvremenu, Banka Rusije planira izdati vlastiti digitalni rubalj, pridruživši se globalnom trendu razvoja digitalnih valuta za modernizaciju financijskih sustava, ubrzanje plaćanja i suprotstavljanje potencijalnoj prijetnji od drugih kriptovaluta.",vijesti
http://index.hr/magazin/clanak/selak-raspudic-ne-vjerujte-politicarima-o-cjepivu-prolaznik-pa-vi-ste-politicar/2326620.aspx,selak-raspudic-ne-vjerujte-politicarima-o-cjepivu-prolaznik-pa-vi-ste-politicar,"ZASTUPNICA Mosta Marija Selak Raspudić sinoć je tijekom izjave za javnost poručila građanima: ""Ne slušajte političare kada vam govore o cijepljenju."" Izjavu je dala na kraju skupljanja potpisa za referendum protiv covid-potvrda.
Slučajni prolaznik čuo je njenu izjavu te joj dobacio: ""Pa vi ste političari!""
A moja ti pic.twitter.com/oQlDhsI6OS
Selak Raspudić se na to nije obazirala te je nastavila: ""Većina njih o tome nema blagog pojma... Slušajte isključivo struku.""
Snimka je ubrzo postala viralna na društvenim mrežama.
Očiti dokaz da joj je jedino važno uletjeti pred nekakvu kameru,bilo gdje i bilo https://t.co/2ymqKw0Jmv što uopće ne zna o čemu bi govorila nije bitno.I kad unaprijed smisli,i kad čita sa šalabahtera,ispadne bezvrijedno euforično trabunanje bez ikakva smisla.
Taj čovjek što je doviknuo je nacionalni heroj",magazin
http://index.hr/sport/clanak/senzacionalan-rezultat-mlade-plivacice-bih-medalja-je-nasa-bosno-i-hercegovino/2326454.aspx,senzacionalan-rezultat-mlade-plivacice-bih-medalja-je-nasa-bosno-i-hercegovino,"NEVJEROJATAN rezultat bosanskohercegovačke plivačice Lane Pudar. Ova 15-godišnja plivačica iz BiH danas je na svjetskom seniorskom prvenstvu u malim bazenima osvojila povijesnu broncu za BiH. Lana je na SP-u u Abu Dhabiju uzela brončanu medalju u disciplini 200 metara leptir.
Utrku je završila s vremenom 2:04.88. Ispred nje su bile Kineskinja Zhang Yufei s 2:03.01 te drugoplasirana Amerikanka Charlotte Hook s 2:04.35.
► KLIKNI OVDJE I POGLEDAJ VIDEO.
Odmah nakon utrke oglasila se na Facebooku te istaknula da medalju posvećuje Bosni i Hercegovini.
""Bronzana medalja sa Svjetskog prvenstva je naša, Bosno i Hercegovino. Idemo dalje, idemo jako"", napisala je Lana.
Bosanskohercegovačka plivačica je nastupila u finalu kao uvjerljivo najmlađa plivačica i startala je u stazi broj šest. Mlada Mostarka je ovim rezultatom srušila i europski juniorski rekord u ovoj disciplini.
",sport
http://index.hr/vijesti/clanak/slovenski-parlament-odbio-interpelaciju-protiv-ministra-s-kompromitirajucom-snimkom/2326522.aspx,slovenski-parlament-odbio-interpelaciju-protiv-ministra-s-kompromitirajucom-snimkom,"SLOVENSKI parlament odbacio je interpelaciju protiv ministra za okoliš i prostor Andreja Vizjaka, nakon višesatne rasprave koja je potrajala kasno u noć na subotu.
Za njegovu smjenu glasovala su 43 zastupnika iz oporbenih stranaka, tri manje od potrebne natpolovične većine, u novom pokušaju lijeve opozicije da oslabi vladu Janeza Janše, pred parlamentarne izbore koje je predsjednik Borut Pahor najavio za 24. travnja iduće godine.
Interpelaciju je oporba pokrenula nakon što je u medijima objavljena kompromitirajuća snimka razgovora Vizjaka, stara 14 godina, s jednim poduzetnikom i tajkunom, u kojemu oni pregovaraju o tome kako privatizirati jedno veliko poduzeće. Vizjak je tada bio ministar gospodarstva u prvoj vladi Janeza Janše.
Janšinu vladajuću koaliciju početkom idućeg tjedna čeka još jedan parlamentarni okršaj jer će se odlučivati o zahtjevu opozicije za izglasavanje nepovjerenja ministru unutarnjih poslova Alešu Hojsu.",vijesti
http://index.hr/sport/clanak/soldic-brutalno-nokautirao-suparnika-a-onda-povukao-potez-za-pamcenje/2326660.aspx,soldic-brutalno-nokautirao-suparnika-a-onda-povukao-potez-za-pamcenje,"NAJBOLJI hrvatski MMA borac Roberto Soldić pobijedio je legendarnog Mameda Khalidova i već ranije osvojenom pojasu iz velter kategorije dodao pojas prvaka srednje kategorije u KSW-u.
Nakon nokauta, uslijedila je žestoka proslava koja je na prvu naljutila poljsku publiku, a onda oduševila sve u dvorani.
Soldić je ušutkavao dvoranu. Ne iz inata, nego poštovanja
Dvorana u poljskim Gliwicama vidno je navijala za Khalidova, borca čečenskog podrijetla koji se bori pod poljskom zastavom. U više navrata glasno su izvikivali njegovo ime, a Soldić je dobio saldu zvižduka kada je, nenamjerno, u drugoj rundi suparnika udario u međunožje zbog čega je borba nakratko pauzirana.
Nakon što je Soldić fantastičnim nokautom okončao borbu, okrenuo se prema publici i prstom preko ustiju ju je ušutkavao. Činilo se da to radi iz inata i takav potez nije naišao na odobravanje navijača,. Ipak, čini se kako je Soldić gestikulirao prema publici u želji da smiri strasti s obzirom na to da se njihovom miljeniku ukazivala pomoć, svjestan teške štete koju je nanio Poljaku.

Dvorana to nije tako shvatila na prvu pa mu je žestoko zviždala, a ključan potez povukao je njegov menadžer Ivan Dijaković. Rekao mu je da ode do teško nokautiranog Khalidova kojem su pomagali liječnici i klekne pred njega.
Soldić je to i napravio te zaradio ogroman pljesak dvorane. Nakon što se Khalidov pridigao, prijateljski su se pozdravili i pokazali da nema zle krvi među njima. Štoviše, Soldić, Dijaković i Khalidov još su jednom zajedno kleknuli i zagrlili se. 

Moglo se čuti kako borci izražavaju riječi velikog poštovanja. ""Hvala ti na prilici, ti si sjajan"", rekao je Soldić. ""Drag si mi i volim te, sretno dalje"", odgovorio je Poljak.",sport
http://index.hr/sport/clanak/soldic-nokautirao-kswovu-legendu-u-mecu-karijere-i-postao-prvak/2326613.aspx,soldic-nokautirao-kswovu-legendu-u-mecu-karijere-i-postao-prvak,"NAJBOLJI hrvatski MMA borac Roberto Soldić pobijedio je legendarnog Mameda Khalidova i već ranije osvojenom pojasu iz velter kategorije dodao pojas prvaka srednje kategorije u KSW-u.
Khalidov je u profesionalnoj karijeri do ove subote bio ostvario 35 pobjeda, sedam poraza te dva neodlučena meča, a Soldić je protiv borca koji je u KSW-u gotovo od samog početka i koji je od 2007. do 2017. imao niz od 20 uzastopnih borbi bez poraza u toj promociji, ušao u meč s omjerom 19:3 u MMA-u. Samo u ovoj KSW-u startao je pobjedom i porazom, a onda upisao šest vezanih slavlja i stigao do prilike za meč karijere.
Iskoristio ju je na najbolji mogući način i pobjedom u borbi koju su u KSW-u nazvali ""jednom od najvećih u Europi"" stigao do željenog pojasa.
Agresivan start
Oba su borca agresivno krenula od prve sekunde, jakim udarcima nogama u noge i tijelo. Soldić je djelovao vrlo koncentrirano od samog starta, spreman na eskivažu opasnih pokušaja iskusnog Khalidova i brzu kontru kojom će mu napraviti štetu. Manji problemi pokazali su se u sredini otvarajuće runde kad je branitelj pojasa srušio hrvatskog borca na parter, no ne i uspio ondje mu ozbiljnije zaprijetiti. 
Nezgodan udarac i prekid
Udarci nogama obilježili su početak i druge runde u kojoj je Soldić srušio Khalidova, zauzeo gornju poziciju i udarao ga laktom prije no što je ustao te ga nastavio kažnjavati udarcima nogom. Jedan takav odsjeo je nezgodno i na bolno mjestu njegova suparnika, zbog čega je borba nakratko zaustavljena.
Dulji prekid uslijedio je ubrzo i nakon njega je meč prekinut. Soldić se nastavio dobro kretati, vršiti pritisak i braniti se od udaraca iskusnijeg borca, a onda u jednom trenutku i iz kontranapada lijevim krošeom poslati Khalidova na parter i upisati pobjedu u najvećem meču svoje karijere.
""Nisam iznenađen, vjerujem u svoje ruke, hrvanje i kondiciju. Mamed je legenda i bit će legenda zauvijek. Hvala mu na borbi. Trenirao sam svaki dan i to iznimno jako. To je moj život. Vjerujem u sebe, poznajem ovu igru, imam samopouzdanja i tko god je ispred mene za njega sam veliki problem"", rekao je Soldić nakon pobjede.",sport
http://index.hr/vijesti/clanak/svadja-muska-i-senatorice-platit-cu-vise-poreza-nego-ijedan-amerikanac-u-povijesti/2326100.aspx,svadja-muska-i-senatorice-platit-cu-vise-poreza-nego-ijedan-amerikanac-u-povijesti,"ELON Musk i senatorica Elizabeth Warren su se sukobili na Twitteru zbog oporezivanja bogatih u SAD-u.
Potaknuta odlukom popularnog tjednika Timesa da ove godine proglasi Muska osobom godine, djelomično zbog toga što je postao najbogatiji čovjek na svijetu, Elizabeth Warren je pozvala na promjenu namještenog poreznog zakona da bi Timesova osoba godine napokon plaćala poreze, umjesto da parazitira na račun ostalih.
Pritom je mislila na to da se najbogatije u SAD-u često proziva zbog izbjegavanja poreza, pa se čak i tvrdi da većina najbogatijih u SAD-u ne plaća nikakav porez.
Plaćaju li najbogatijih ""pošten dio""?
Elizabeth Warren je senatorica iz redova Demokratske stranke, koja se zalaže za veće oporezivanje bogatih i sprječavanje izbjegavanja plaćanja poreza. Prozivke bogatih dosta su česte jer su dio političke inicijative demokrata, a ideja da najbogatijih 1% Amerikanaca ne plaća dovoljno poreza ili ga čak potpuno izbjegava je općeprihvaćena, posebno u lijevom krilu te stranke, kojeg je i Warren član.
O oporezivanju najbogatijih 1% u SAD-u smo nedavno pisali u kontekstu rasprodaje dionica Elona Muska, Jeffa Bezosa, Marka Zuckerberga i ostalih milijardera.
Najbogatijih 1% stanovnika SAD-a plaća čak 40% ukupnog poreza na dohodak, više od prvih 90%. Ali to nije jedini porez i različite dohodovne skupine plaćaju različite vrste poreza. Primjerice, porezi na imovinu čine veći dio poreza koje plaćaju najbogatiji, a ne najsiromašniji, koje razmjerno više pogađaju porezi na potrošnju. Zbog toga treba vidjeti ukupno porezno opterećenje i usporediti ga s prihodima. Tada se dobije podatak kako najbogatijih 1% ostvaruje 20.9% svih prihoda, a plaća 24.1% svih poreza. Znači, izjava da najbogatijih 1% u SAD-u ne plaća porez je neistinita, trenutno plaćaju veći udio nego što uprihoduju kroz godinu. Pitanje je samo koliko bi po kome trebao iznositi njihov ""pošteni dio"".
Elon Musk oštro odgovara
U podužoj raspravi na objavu senatorice Elizabeth Warren, koja je nakupila oko petnaest tisuća komentara, Elon Musk tvrdi da će 2021. platiti više poreza nego bilo koji drugi Amerikanac u povijesti te poentira: ""Nemoj potrošiti sve odjednom... Oh, čekaj, već jesi"", aludirajući na veliki javni dug SAD-a koji trenutno iznosi 29 trilijuna dolara. O tome koliko je to golem iznos, svjedoči činjenica da je danas SAD zaduženiji nego što je bio na vrhuncu 2. svjetskog rata (u % BDP-a).
And if you opened your eyes for 2 seconds, you would realize I will pay more taxes than any American in history this year
Muskova replika senatorici Waren se posebno odnosi na Build Back Better, program velikih državnih investicija u infrastrukturu i društvene projekte koji bi trebao povećati javni dug SAD-a za dodatna 2 bilijuna dolara. No potencijalno se ukupni troškovi mogu popeti i do 5 bilijuna dolara, ovisno o tome hoće li se u budućnosti širiti. Točnije, program se odnosi na ukupno 2 bilijuna dolara, ali postavlja temelje za buduće programe koji bi proizašli iz njega i koji bi ukupan trošak podigli na 5 bilijuna dolara. Većina stručnjaka smatra da neće svi dodatni troškovi biti implementirani, ali neki sigurno hoće, ovisno o tome tko će imati većinu u Predstavničkom domu Kongresa i Senatu.
Musk je od listopada ove godine prodao gotovo 13 milijardi dolara vrijednosti dionica Tesle, kompanije koju je osnovao i kojom upravlja, što će biti oporezivano porezom na dohodak. Morat će platiti najmanje 7.6 milijardi dolara poreza za 2021., a taj broj bi mogao dosegnuti i 15 milijardi dolara, ovisno o tome koliko dionica proda. To najvjerojatnije i je najveći iznos poreza koji je jedna osoba platila u godini.
Problemi za Bidena i demokrate
Inflacija, javni dug i Build Back Better su trenutno tri glavne ekonomske teme u SAD-u i, iako to nije jasno na prvu, tijesno su povezani. Bidenova administracija i demokrati pokušavaju izglasati Build Back Better zakon mjera, a nedavno je prošao u Zastupničkom domu Kongresa, gdje demokrati imaju većinu. Da bi se mogao provoditi, mora biti izglasan i u Senatu, gdje većinu drže republikanci. Većina republikanaca, pa i neki umjereni demokrati, oštro su protiv Bidenovog plana i teško će ga biti progurati kroz Senat.
Zbog inflacije ni vrijeme nije na Bidenovoj strani jer se smatra kako bi plan vrijednosti 1.75 bilijuna dolara (moguće i do 5 bilijuna) samo pogoršao rastuću inflaciju koja se već popela na 6.8%, što je najveća razina u zadnjih 39 godina. Republikanci bi mogli igrati na kartu odugovlačenja i zatražiti neke promjene kod izglasavanja u Senatu, što bi novi Build Back Better opet vratilo na izglasavanje u Predstavnički dom Kongresa. To je taktika odugovlačenja jer što inflacija više raste, to će i otpor prema izglasavanju Build Back Bettera biti jači.
Rasprava između Elona Muska i Elizabeth Warren na Twitteru je dio šire društvene rasprave u SAD-u o porezima, oporezivanju bogatih i javnom dugu. Među te teme se ubrzano uključuje i inflacija, kako ona sve više raste i nagriza stvarnu kupovnu moć radnika.",vijesti
http://index.hr/sport/clanak/talijanski-mediji-juventus-dovodi-zvijezdu-koju-je-rangnick-tjerao-iz-uniteda/2326154.aspx,talijanski-mediji-juventus-dovodi-zvijezdu-koju-je-rangnick-tjerao-iz-uniteda,"NAPADAČ Manchester Uniteda Anthony Martial mogao bi u zimskom prijelaznom roku otići u Juventus, koji je u potrazi za golgeterom jer je Juve u 17 kola Serie A zabio samo 23 gola. 
Martial želi otići iz Uniteda u siječnju i prema izjavama njegovog menadžera svejedno mu je je li u pitanju posudba ili trajni odlazak s Old Trafforda, objavili su talijanski mediji.
Francuski nogometaš nezadovoljan je zbog male minutaže. On je ove sezone u svim natjecanjima skupio samo 10 nastupa i zabio je jedan gol. U Manchester United je stigao u ljeto 2015. iz Monaca za 60 milijuna dolara, a ugovor mu istječe tek u lipnju 2024. 
Sukobio se s Rangnickom
United će sigurno tražiti veliku cijenu za njega, pa bi Juventusu odgovaralo da ga dovede na polugodišnju posudbu, a na završetku sezone potraži novog napadača. Martial je imao i sukob s novim Unitedovim menadžerom Ralfom Rangnickom, koji mu je poručio: 
""S agentima i nogometašima ne komuniciram preko medija. Ne zanima me što agenti govore novinarima. Ne mislim otići do Martiala i pitati ga o ovome. Sam igrač mora doći i razgovarati sa mnom ili nekim od predstavnika Uniteda o svom mogućem transferu. Dakle, neka dođe i kaže mi sve u lice. Ne mogu komunicirati s igračem preko novina ili agenta.""
",sport
http://index.hr/sport/clanak/talksport-newcastle-blizu-prvog-velikog-transfera/2326140.aspx,talksport-newcastle-blizu-prvog-velikog-transfera,"NEWCASTLE je blizu dovođenja Kierana Trippiera (31) iz Atletico Madrida, piše talkSPORT. Iskusni engleski desni bek ima dozvolu Atletica za odlazak, a bogatom Newcastleu su silno potrebni novi igrači jer se momčad trenutačno grčevito bori za ostanak.
Trippier je u Atleticu od 2019. godine, a u karijeri je igrao za Manchester City, Barnsley i Tottenham. Za reprezentaciju Engleske ima 35 nastupa i jedan gol. Riječ je o pogotku Hrvatskoj u polufinalu Svjetskog prvenstva.
Trippier prema Transfermarktu vrijedi 20 milijuna eura. Ove sezone ima 15 nastupa za Atletico i 928 odigranih minuta.
Trebao bi postati prvi nogometaš kojeg će dovesti novi Newcastleovi vlasnici. Podsjetimo, Newcastle je dolaskom arapskih vlasnika postao najbogatiji klub na svijetu, ali već u prvoj sezoni pod novim rukovodstvom čeka ga vrlo težak zadatak - borba za ostanak u Premier ligi. Momčad je upisala samo jednu pobjedu i pretposljednja je u prvenstvu, a do Nove godine ima brutalno težak raspored.
",sport
http://index.hr/vijesti/clanak/teska-nesreca-u-dicmu-auti-sletjeli-s-ceste-tri-osobe-u-bolnici/2326512.aspx,teska-nesreca-u-dicmu-auti-sletjeli-s-ceste-tri-osobe-u-bolnici,"U 19:15 u mjestu Osoje pokraj Dicma dogodila se teška prometna nesreća u kojoj su sudjelovala dva osobna automobila, piše Dalmatinski portal.
Prema prvim informacijama, tri su osobe prevezene u splitsku bolnicu na pružanje liječničke pomoći. Težina njihovih ozljeda još nije poznata.
""Promet tom dionicom državne ceste D1 odvija se jednim trakom uz regulaciju policije. U tijeku je očevid"", potvrdila je Sanja Nazlić iz Policijske uprave splitsko-dalmatinske.
Osim policije i Hitne pomoći na intervenciju su izašli i pripadnici DVD-ova Dicmo i Dugopolje te JVP-a Sinj.",vijesti
http://index.hr/vijesti/clanak/tim-znanstvenika-iz-rijeke-objavio-veliku-analizu-o-imunitetu-i-zastiti-od-zaraze/2326373.aspx,tim-znanstvenika-iz-rijeke-objavio-veliku-analizu-o-imunitetu-i-zastiti-od-zaraze,"U VRIJEME kada se relativno učestalo javljaju nove varijante virusa SARS-CoV-2, od kojih neke uspješno zaobilaze imunitet stečen cijepljenjem ili prebolijevanjem, nameće se pitanje što nas i koliko štiti od bolesti te može li se i kako ta zaštita mjeriti.
Osobito je to zanimljivo jer se u medijima govorilo o tome da bi ljudi mogli odlučivati o potrebi za trećom dozom na temelju testova razina protutijela.
Tim znanstvenika sa Sveučilišta u Rijeci potrudio se odgovoriti na navedena pitanja, a njihov odgovor, među ostalim, pokazuje da mjerenje razina protutijela nije pouzdan pokazatelj imuniteta.
Njihovo tumačenje prvi prenosimo u cijelosti.
Što je to stanična imunost, kako se mjeri i kako nas štiti od covida-19?
Napisali: prof.dr.sc. Felix M. Wensveen, doc.dr.sc. Vanda Juranić Lisnić i doc.dr.sc. Ilija Brizić, Znanstveni centar izvrsnosti za virusnu imunologiju i cjepiva, UNIRI.
Sažetak
Testovi koji mjere prisutnost ili količinu bilo protutijela bilo stanične imunosti (limfocita T), za sada, ne daju dovoljno dobru informaciju o razini zaštite od infekcije virusom SARS-CoV-2. U ovom trenutku, navedeni testovi mogu izmjeriti koliko otprilike imamo limfocita T specifičnih za virus SARS-CoV-2 i mogu reći da će netko možda imati bolji ili slabiji odgovor limfocita T na infekciju. Međutim, još uvijek ne postoji definiran granični broj limfocita T iznad kojeg će vam netko moći reći da ne trebate dodatnu dozu cjepiva, odnosno granica za davanje takve upute ne postoji.
Stoga valja imati na umu kako vam test stanične imunosti može dati informaciju o tome jeste li bili u kontaktu s virusom ili cjepivom, međutim ne može dati informaciju jeste li zaštićeni od infekcije i koliko ćete još biti zaštićeni te treba li vam booster. Isto vrijedi i za serološku analizu (određivanje količine ukupnih protutijela iz krvi). Sam CDC je vrlo eksplicitno preporučio da se testovi količine protutijela ne koriste kako bi se odgodilo dodatno cijepljenje (Interim Guidelines for COVID-19 Antibody Testing | CDC).
Želite znati više? Nastavite čitati!
Nakon dvije godine pandemije covida-19 većina ljudi čula je osnovne stvari o cjepivima i kako nas cjepiva štite od bolesti. Iako je najviše pažnje dano protutijelima, ona nisu jedini zaštitni tip imunosti. Dapače, pojavom novih varijanti virusa poput delte i omikrona, mogle su se čuti informacije da zaštita protutijelima nije uvijek potpuna. I cijepljene i osobe koje su preboljele covid-19 mogu se zaraziti, međutim rijetko teže obole.
Ta otpornost prema težem obolijevanju posredovana je takozvanom staničnom imunošću. Kao što i samo ime implicira, za staničnu imunost zadužene su stanice, dok protutijela pružaju tzv. humoralnu imunost („humor“ znači tekućina, protutijela su bjelančevine topive u tjelesnim tekućinama). U nastavku teksta objasnit ćemo što je to stanična imunost, zašto je važna te koji njen vid možemo, a koji ne možemo izmjeriti u laboratoriju.
Humoralna i stanična imunost
Protutijela su bjelančevine koje se mogu vezati na virusne čestice (ili na čestice bilo čega što je našem tijelu strano), a proizvode ih stanice koje zovemo B limfociti. Vezanjem na virusnu česticu, protutijela mogu onemogućiti virusu da se veže za stanicu. Stoga dobra antivirusna protutijela mogu osigurati tzv. „sterilizirajuću“ imunost, odnosno mogu blokirati ulazak virusa u stanice po ponovnoj infekciji i tako spriječiti bilo kakvu manifestaciju bolesti. Takva protutijela često se zovu i neutralizirajuća protutijela. U dosadašnjim istraživanjima znanstvenici su ustanovili da su protutijela koja prepoznaju protein šiljak (spike) često i neutralizirajuća.
Međutim, ako virus mutira i promijeni izgled proteina šiljka, neka protutijela neće se više moći vezati na takav promijenjeni protein šiljka. Memorijski limfociti B koji su nastali u prvom kontaktu s virusom (ili proteinom šiljka tijekom cijepljenja) mogu stvarati nove varijacije protutijela, što objašnjava zašto cjepiva i dalje štite od novih varijanti. Doduše, za to će im trebati nešto više vremena, zbog čega se ipak možete razboljeti od novog soja koji izbjegava vaša postojeća protutijela.
Nadalje, ako neka virusna čestica ipak uspije ući u stanicu (zaraziti je), ona postaje nedostupna protutijelima. No naše tijelo nije nemoćno i razvilo je dodatan arsenal kojim prepoznaje i eliminira zaražene stanice: tzv. staničnu imunost. Limfociti T jedan su od tipova stanica imunosnog sustava koje mogu prepoznavati i eliminirati zaražene stanice. Poput limfocita B koji proizvode protutijela, oni mogu sami sebe modificirati, odnosno adaptirati se, zbog čega se limfociti T i B još nazivaju i adaptivna grana imunosnog sustava.

Što prepoznaju limfociti T? Sve stanice našeg tijela posjeduju molekule tkivne kompatibilnosti (te se molekule skraćeno zovu HLA ili MHC). Ako ste ikad poželjeli biti donor stanica koštane srži ili nekog organa, dali ste mali uzorak krvi, a potom je kompatibilnost vašeg tkiva uspoređena s onim od primatelja. Zapravo su liječnici ispitali kakve molekule MHC imate vi, a kakve potencijalni primalac.
Te molekule vašim limfocitima T kažu da je stanica koju limfocit T ispituje stanica vašeg tijela, a ne neka strana ili mutirana, tumorska stanica. Osim toga, molekule MHC ponašaju se kao izložbene vitrine i na svojoj površini prezentiraju kratke komadiće (peptide) svih bjelančevina koje se u stanici trenutno proizvode. Tako limfociti T prate ponašanje stanica. Ako se u stanici sakrio virus, limfocit T će to saznati preko molekula MHC!

Kako nastaju limfociti T i B i kako se specijaliziraju baš za SARS-CoV-2?
Možda će vam zvučati kontraintuitivno, ali vi ste imali limfocite T i B koji su mogli prepoznati SARS-CoV-2 i prije nego je SARS-CoV-2 virus nastao. Dapače, imate limfocite T i B specifične i za virus ebole iako se s njim niste do sada susreli, kao i za viruse koji neće nikada postojati. Vaš imuni sustav vjeruje da je priprema pola obavljenog posla i UNAPRIJED priprema limfocite T i B različitih specifičnosti. Međutim, ti unaprijed pripremljeni limfociti nisu jako specifični niti jako efikasni. Kada prvi put susretnu stranu tvar koju prepoznaju, prolaze određen period adaptacije pri čemu sa svakom diobom postaju sve bolji i specifičniji. Adaptiraju se!
Tijekom te adaptacije nastaju milijuni visokospecifičnih stanica koje s velikom efikasnošću prepoznaju novu prijetnju. Međutim, ta adaptacija traje neko vrijeme zbog čega osobe koje nisu nikad bile u kontaktu sa SARS-CoV-2 (ili nekim drugim opasnim mikroorganizmom) mogu razviti simptome. Dok se naš adaptivni sustav priprema, virus se u nama množi i može uzrokovati bolest. Nakon eliminacije prijetnje iz organizma, većina nastalih limfocita T i B odumire jer je našem tijelu energetski skupo održavati veliku vojsku ukoliko za to nema potrebe.
Zbog toga imunitet na bolest opada s vremenom. Manji dio tih limfocita T i B ostanu kao dugoživući, memorijski limfociti T i B. Pri ponovnom susretu s tim istim ili sličnim patogenom oni se brzo aktiviraju i spriječe težu bolest. Zbog toga se imunološka memorija pojačava (eng. boosting) dodatnim dozama cjepiva (ili pri ponovnom susretu s patogenom), kao što se ponavljanjem prisjećamo prethodno naučenog gradiva.

Kako se mjeri imunološki odgovor i memorija?
Česta, i sasvim logična, pitanja koja ljudi postavljaju jesu: kada krenuti s booster dozama, u kojem trenu naš imuni sustav „zaboravi“ na prethodne prijetnje i potrebno mu je ponavljanje? Kako bismo odgovorili na to pitanje, moramo prvo objasniti da je, kao i kod svih stvari u životu, uz kvantitetu (količinu) bitna i kvaliteta.
Nisu sva protutijela jednako dobra. Neka se vežu na virus, ali ne sprečavaju njegov ulazak u stanicu (nisu neutralizirajuća). Logično bi bilo onda mjeriti samo ona „najbolja“ protutijela. Međutim, dok je ukupnu količinu protutijela lako mjeriti (metodama poput ELISA, CLIA, RIA i slične) i većina dijagnostičkih laboratorija ih može provesti, testovi kojima se mjere neutralizacijska protutijela su značajno kompleksniji, zahtijevaju korištenje živog virusa i odgovarajući laboratorij za to.
Za neke druge patogene postoje podaci koja količina ukupnih protutijela dobro korelira sa zaštitnom razinom neutralizirajućih protutijela, međutim za SARS-CoV-2 te podatke još nemamo. Pojava novih varijanti dodatno jako komplicira to predviđanje.
Mjerenje imunološkog odgovora limfocita T još je problematičnije. Naime, limfociti T kao i molekule HLA koje oni prepoznaju izuzetno su varijabilni među ljudima (prema nekim studijama riječ je o najvarijabilnijim molekulama u našem organizmu). Ta varijabilnost komplicira život istraživačima, ali komplicira život i patogenima jer im jako otežava nastojanja da izbjegnu imunološko prepoznavanje baš svakog čovjeka.
Da smo svi sličniji, neki patogeni bi nas do sada već eliminirali sa Zemlje. Međutim ta varijabilnost istovremeno jako otežava razvoj alata za detekciju baš svih limfocita T. Iako se na tom važnom pitanju radi, nema još dobrih i kvalitetnih testova koji mogu s velikom pouzdanošću detektirati cjelokupnu T staničnu imunost te iz rezultata predvidjeti koja je razina zaštite koju imamo. I to vrijedi ne samo za ovaj novi virus nego za većinu patogena, čak i onih dobro istraženih.
Ne vjerujte u reklame navodnih testova imuniteta
U posljednje vrijeme na tržištu su se pojavili testovi koji se ljudima reklamiraju kao odgovor na pitanje imaju li stanični imunitet te da se temeljem takvih testova može donijeti odluka o potrebi za dodatnim dozama cjepiva. Mi se, kao imunolozi s preko 10 godina iskustva rada upravo s limfocitima T, ne slažemo s tim tvrdnjama.
Detekcija limfocita T koji reagiraju na protein spike NE DAJE odgovor na pitanje kojim afinitetom ti limfociti prepoznaju virus, hoće li se uopće namnožiti u vašem tijelu i jesu li sposobni eliminirati zaražene stanice. Interferon gama, koji se u navedenim testovima mjeri, nije direktno koreliran sa sposobnošću limfocita T da ubiju zaraženu stanicu.
Dapače, neka istraživanja pokazuju da limfociti T koji luče interferon gama imaju slabije svojstvo ubijanja. Finalno, niti jedna grana našeg imunog sustava ne djeluje neovisno o drugima. Rade u kolaboraciji. Stoga je mjerenje samo jednog aspekta nedovoljno za donošenje odluka o cijepljenju. Epidemiološke analize o broju oboljelih prije i nakon cijepljenja (ili dodatnih doza) puno su bolji alat.",vijesti
http://index.hr/vijesti/clanak/tipu-u-varazdinu-policija-nasla-08-grama-trave-osudjen-je-trava-ce-biti-unistena/2326443.aspx,tipu-u-varazdinu-policija-nasla-08-grama-trave-osudjen-je-trava-ce-biti-unistena,"OPĆINSKI sud u Varaždinu ranije ovaj tjedan je objavio sadržaj prekršajnog naloga objavljenog 8. studenog tekuće godine kojim se 35-godišnjak proglašava krivim za kršenje Zakona o suzbijanju zlouporabe droga, piše Varaždinski.
Kako se navodi u prekršajnom nalogu, on je krajem listopada 2021. godine u podnevnim satima na Trgu Matije Gupca u Varaždinu 'posjedovao proziran pvc smotuljak ispunjen zelenom biljnom materijom – drogom marihuanom ukupne težine 0,8 grama, dakle, posjedovao je drogu bez odobrenja nadležnog tijela'.
Sutkinja suda odlučila je kako je u ovom slučaju primjerena kazna od 1200 kuna, a 35-godišnjak još mora platiti i 100 kuna sudskih troškova.
""Pri odmjeravanju kazne sud je uzeo u obzir vrstu i težinu počinjenog prekršaja i to da okrivljenik unatrag tri godine nije prekršajno kažnjavan pa sudac smatra da će se i tako izrečenom kaznom utjecati na okrivljenika da prekršaje ubuduće ne čini"", objašnjenje je suda.
U nalogu je istaknuo kako će se 0.8 grama marihuane 'po pravomoćnosti presude uništiti pred Povjerenstvom o uništavanju oduzetih droga'.
Stranke u sporu protiv ovog prekršajnog naloga mogu se žaliti u roku od osam dana.",vijesti
http://index.hr/magazin/clanak/tviterasica-pitala-kad-je-najbolje-vrijeme-za-udaju-odgovor-dalije-oreskovic-je-hit/2326290.aspx,tviterasica-pitala-kad-je-najbolje-vrijeme-za-udaju-odgovor-dalije-oreskovic-je-hit,"JEDNA korisnica Twittera pitala je ljude koje su najbolje godine za udaju, a ispod njene objave skupilo se mnoštvo komentara. Pažnju je privukao odgovor Dalije Orešković, 44-godišnje saborske zastupnice Centra.
""Nikad"", kratko je odgovorila Dalija.
Nikad.
Ona nije jedina koja je izrazila takvo mišljenje o udaji u komentarima.
""Vjeruj mi nikada. Udaja je najveća prevara u povijesti čovječanstva"", ""Ja nisam udana. Imam 38 godina i ne namjeravam se udavati. Ovako mi je baš lijepo. Putujem, uživam"", ""Nijedne. Najbolje zaobići"", ""Nikad ne miješaj dobro piće kolom i dobru vezu brakom"", ""Što će ti to? Uživaj s nekim bez obvezujuće papirologije. Institucija braka je potpuno uništena"", složili su se istomišljenici. 
No bilo je drugačijih mišljenja.
""18-20. Rodiš djecu dok si zdrava, mlada i poletna i sve će ti biti lako. Do 35. su već velika i možeš se posvetiti karijeri"", ""Najbolje su one kada osjetiš da je ispred tebe netko tko je vrijedan toga"", ""One u kojima se osjećam spremno i u kojima nađeš svoga čovjeka"", ""Kad se završi faks jer ćeš prve dvije godine juriti posao, stažirati, volontirati, a već si usput podigla jedno dijete"", ""Moje mišljenje je s 32 godine, ali vjerojatno je individualno"", pisali su ljudi.
Dalija je, inače, bila u braku s odvjetnikom Franom Leticom, ali razveli su se prošle godine. Jednom prilikom je rekla da ona i bivši suprug zajednički skrbe o svojim osmogodišnjim blizankama tako da su nekoliko dana u tjednu s njom, a nekoliko s ocem.
Pet godina mlađeg Franu, inače sina Slavena Letice, upoznala je u jednom odvjetničkom društvu. 
""Bila je to ljubav na pogled duga tri godine. Kako je vrijeme prolazilo, privlačnost je rasla. Najprije smo, dakako, postali jako dobri prijatelji pa sam morala slušati o njegovoj tadašnjoj djevojci. Čak sam mu za jedan vikend posudila automobil da posjeti svoju tadašnju ljubav"", stoji u knjizi Crna Dalija koja je objavljena o njoj prije nekoliko godina.",magazin
http://index.hr/magazin/clanak/u-beogradu-se-sutra-odrzava-koncert-solidarnosti-za-obnovu-kuca-na-baniji/2326589.aspx,u-beogradu-se-sutra-odrzava-koncert-solidarnosti-za-obnovu-kuca-na-baniji,"BEOGRADSKA udruga građana Društvo za održivu budućnost Koraci organizira u nedjelju humanitarni koncert za pomoć stradalima na području Banije pogođene potresom u prosincu 2020., a najavljen je nastup glazbenika s prostora bivše Jugoslavije koji su podržali regionalnu inicijativu te udruge.
""Nadam se da ćemo uspjeti prikupiti novac bar za jednu, možda dvije kuće postradalima na Baniji"", rekao je predsjednik Koraka Marko Oljača.

On je ocijenio da je ""regionalna javnost dobro reagirala na tu inicijativu"" i da se ideja o humanitarnoj pomoći i solidarnosti ""drži na površini"" od prve akcije potpore, organizirane ispred hrvatskog veleposlanstva u Beogradu odmah poslije potresa koncem prosinca prošle godine.

""Na koncertu će nastupiti Zoran Predin, Ida Prester, Kralj Čačka, Nataša Tasić Knežević, Nada Matijević i gosti iznenađenja, a cilj nam je da tim regionalnim povezivanjem ljudi s područja bivše Jugoslavije pravimo mostove prijateljstva i jačamo trajne veze narušene lošim i pogrešnim politikama ovdašnjih tzv. političkih elita"", rekao je Oljača agenciji FoNet.

U Društvu Koraci nadaju se da će njihovu akciju, osim nedjeljnog koncerta, prilozima podržati i brojni donatori, među kojima su i tvrtke iz Hrvatske i poduzetnici koji uspješno posluju na području Srbije.

""Ovo je nastavak aktivnosti koje su naši volonteri započeli 6. siječnja, kada smo poslije potresa na Baniju dopremili drvnu građu, hranu, odjeću i ostale potrepštine, a potom gradskoj knjižnici u Petrinji donirali više od 1000 knjiga 14 izdavača iz Srbije"", rekao je Oljača i najavio nove akcije podrške.",magazin
http://index.hr/vijesti/clanak/u-sadu-poginuo-slobodan-pavlovic-biznismen-i-bankar-iz-bih/2326460.aspx,u-sadu-poginuo-slobodan-pavlovic-biznismen-i-bankar-iz-bih,"SLOBODAN Pavlović, vlasnik ""Pavlović banke"" i privrednik iz Bijeljine, poginuo je sinoć u prometnoj nesreći u Chicagu, javlja Klix.
Pavlović je osnivač Slobomir televizije i univerziteta, kao i Pavlović banke.
Kako kaže njegov prijatelj i odvjetnik Duško Tomić, vozilom je udario u kamion.
Pavlović je rođen u Popovima kod Bijeljine. U SAD je otišao 1965. godine.
Godine 1991. postavio je temelje za izgradnju Pavlović mosta, koji je završen 1996. godine, kada je postavljen kamen temeljac za izgradnju novog grada Slobomira. Devedesetih je započeo izgradnju Pavlović banke i Slobomir P Univerziteta u Slobomiru.
Bio je vlasnik firme Žitopromet u Bijeljini, tiskare Grafam u Brčkom, RTV Slobomir u Slobomiru i drugih kompanija. Postao je senator Republike Srpske u drugom sazivu Senata 2009. godine.
 ",vijesti
http://index.hr/vijesti/clanak/u-sloveniji-zaraze-i-dalje-u-padu-ukidaju-se-neki-covidodjeli/2326560.aspx,u-sloveniji-zaraze-i-dalje-u-padu-ukidaju-se-neki-covidodjeli,"U SLOVENIJI je u zadnja 24 sata potvrđeno 1286 novozaraženih, umrlo je 19 osoba, a epidemiološka situacija i dalje je teška, premda je broj novih zaraza u padu.
Trenutno su hospitalizirana 703 pacijenta, od čega 222 na intenzivnim odjelima, dok je u bolnicama još početkom prosinca bilo preko tisuću oboljelih, pa neke manje bolnice ukidaju covid-odjele.
U zadnja 24 sata je na 4479 testova bilo 1286 pozitivnih ili 28.7 posto. Prošle je subote novozaraženih bilo 1478, a trenutni je broj aktivnih zaraza 18.776, po ocjenama nacionalnog Instituta za javno zdravlje (NIJZ).
Smanjena je i 14-dnevna incidencija zaraza na 100.000 stanovnika koja je pala za 29 slučajeva u odnosu na dan ranije i iznosi 891, dok je sedmodnevni prosjek zaraza u jednom danu 1225.
Barem jednom dozom cjepiva u zemlji je zaštićeno 59 posto populacije, a s potrebnim dozama za zaštitu njih 56 posto, dok udio potpuno imuniziranog stanovništva starijeg od 18 godina iznosi 66 posto, objavila je u subotu vlada.
Budući da se zbog pojave nove omikron varijante i mogućeg novog vala epidemije ne očekuje prestanak epidemije, slovenska vlada objavila je da je odluku o dodacima na plaću za rad zdravstvenog osoblja s oboljelima od covida koje je važila do kraja godine produžila, pa će vrijediti sve do 30. lipnja iduće godine.",vijesti
http://index.hr/sport/clanak/velika-svadja-u-svlacionici-zvezde-posvadjali-se-stankovic-i-junak-beogradskog-kluba/2326121.aspx,velika-svadja-u-svlacionici-zvezde-posvadjali-se-stankovic-i-junak-beogradskog-kluba,"TRENER Crvene zvezde Dejan Stanković i kapetan prvaka Srbije Milan Borjan žestoko su se sukobili nakon utakmice između Zvezde i Radnika iz Surdulice (1:1).
Zvezda je dugo vodila rezultatom 1:0, da bi primila gol u 83. minuti i tako ponovno dozvolila Partizanu da ode na +5, a Stanković je poludio na svoje igrače.
Kako piše srpski Telegraf, Stanković je u svlačionici urlao na igrače i navodno im je najviše zamjerio što su nakon utakmice u Bragi i plasmana u osminu finala Europa lige otišli u grad da bi se zabavljali.
Rekao im je da to nisu smjeli napraviti jer se prvenstvo i dalje igra. Došlo je do oštrih riječi i povišenih tonova, nakon kojih je ustao kapetan Borjan i ušao je u sukob s trenerom. Poslije nekoliko razmijenjenih teških riječi Stanković je bijesan napustio svlačionicu.
Zvezda danas gostuje kod TSC-a u Bačkoj Topli, a Telegraf piše kako je sigurno da Borjan neće biti u momčadi.",sport
http://index.hr/sport/clanak/video-babic-je-bio-na-konopcima-spasilo-ga-je-zvono/2326641.aspx,video-babic-je-bio-na-konopcima-spasilo-ga-je-zvono,"ALEN BABIĆ je u šestoj rundi nokautirao Francuza Davida Spilmonta i došao je do desete pobjede u profesionalnoj karijeri.
Bila je ovo najteža borba u Babićevoj profesionalnoj karijeri, a Spilmont je postao prvim borcem koji je izdržao do 6. runde.
Ne samo da je izdržao nego je mogao nokautirati Babića u 2. rundi, ali je hrvatskog boksača spasilo zvono. Nakon toga je Babić ponovno zagospodario ringom na sličan način kao u prvoj rundi i uspio slaviti iako je cijelo vrijeme plesao po rubu nokauta.
BABIC SAVED BY THE BELL 🤯#ParkerChisora2 pic.twitter.com/svbwSfEAtF",sport
http://index.hr/vijesti/clanak/video-djikic-dao-intervju-kritizirao-politicare-govorio-o-posljedicama-pandemije/2326588.aspx,video-djikic-dao-intervju-kritizirao-politicare-govorio-o-posljedicama-pandemije,"ZNANSTVENIK Ivan Đikić dao je intervju novinarima Deutsche Wellea u Institutu za biokemiju Goetheova sveučilišta u Frankfurtu na Majni. 
Gdje se trenutno nalazimo po pitanju pandemije, godinu dana nakon pojave cjepiva za koje su mnogi politički lideri rekli da je to ""svjetlo na kraju tunela""? S obzirom na nove mutacije, je li to svjetlo možda ipak vlak koji dolazi iz suprotnog smjera, pitali su Đikića.
""Rekao bih da je svjetlo tu. Ono što nam se zadnjih godina dogodilo je da nismo bili dovoljno brzi u cijepljenju, da nismo spriječili stvaranje novih varijanti virusa, pogotovo u sredinama koje imaju užasno velik broj neprocijepljenih ljudi. 
Kada dopustite virusu da se umnaža, da se mijenja, onda nam se događa ovo što nam se sad događa. Iako imamo odlična oružja, jako dobra cjepiva, oni nisu bili na vrijeme dani, i sada imamo problem otpornosti. Kod omikrona vidimo dvije važne stvari: brzo širenje, a drugo je dosta visoki postotak otpornosti na stvoreni imunitet"", rekao je Đikić.
Suradnja s BioNTechom
Đikić je opisao kako surađuje s utemeljiteljima tvrtke BioNTech, koja je na tržište EU plasirala prvo cjepivo protiv koronavirusa. Vlasnici te tvrtke potječu iz Turske, a Đikić kaže kako je Njemačka u posljednjih nekoliko desetljeća postala zemlja koja širom otvorenih ruku dočekuje inozemne stručnjake i da se njihovo mišljenje cijeni. 
""U svim zemljama Balkana sam imao dobra iskustva. Hrvatska je moja domovina i normalno da je to primarno mjesto mog angažmana radi toga što imam potrebu za tim. I mogu vam reći da je odaziv građana ogroman. Samo danas sam dobio desetak e-mailova, ljudi pitaju trebaju li se cijepiti, što pomaže protiv omikrona. Svi ti ljudi pokazuju zahvalnost, ali i potrebu mog angažmana. Mi kao znanstvenici moramo biti ispred našeg vremena. Mi ne smijemo gledati hoće li nas netko hvaliti ili kuditi. Mi imamo obvezu govoriti javno i neutralno o znanstvenim temama. Hvaliti, ali i upozoravati kad je to potrebno. I ja to neću prekinuti raditi"", kaže.
Đikić kaže da je svjestan da neki ljudi u vlasti ili znanstvenim vijećima imaju problema s njegovim kritikama i dodaje kako ti ljudi ""nisu bitni"". Bitno je, kaže Đikić, da građani shvate da je kvaliteta znanstvenika iznad ""malih, sitnih interesa, bez obzira na to radilo se o političkim ili materijalnim"".
""Ego tripovi""
""I zato u Hrvatskoj, radi različitih interesa, gdje političari dominiraju u medijima, ozbiljna pojava kao što je veliki broj zaraženih koji će vam nakon dva tjedna donijeti veliki broj umrlih nije više glavna tema. I nitko o tome ozbiljno ne razgovara. Zbog neuljuđenosti, nekulture, zbog vlastitih ego tripova i interesa, naši političari razgovaraju sami sa sobom.
Oni uopće nemaju jednu temu koja traje zadnjih mjesec dana. To su većinom uvrede, nadmudrivanja, netko je jači, netko je slabiji, pa onda imate kontranapade. I sve je to jako žalosno. Jako žalosno jer je potreba građana jedna ozbiljnija, kulturnija i odgovornija ne samo vlada nego cjelokupna politička krema"", kaže.
""Ona manjina kojoj smeta kritika, bila na vlasti ili ne, mora naučiti da je demokracija bolja što je veća kritika"", kaže Đikić. 
On dodaje da je njegova kritika tijekom pandemije bila kritika ""dobrog, konstruktivnog, stručnog mišljenja"" koje može pomoći onima koji donose odluke. 
""Sebičnost i autoritativnost ljudi u vlasti""
""Normalno je da se neki naljute, ali samo ako misle na sebe. Ta ljudska sebičnost i autoritativnost ljudi koji su u vlasti u Srbiji, u Bosni i u Hrvatskoj nije jako različita, možda se razlikuju samo nijanse. Ali duboko unutra sve te zemlje imaju jednu potrebu da imaju vođu koji je nedodirljiv. I ta nedodirljivost je greška našeg sustava. 
I mi trebamo puno generacija da bismo se prebacili na skandinavski način razmišljanja, gdje je u biti normalno da mene kritiziraju moja djeca, da ja kritiziram mog direktora, a da direktor kritizira premijera. To su normalne stvari. Kad se to dogodi u zemljama regije, tada će i mladi tamo ostajati. Najveći razlog odlaska mladih, a to vidimo i ovdje u laboratoriju, je upravo ta dominantna shema gdje morate biti u sustavu, morate biti poslušni kako bi napredovali"", kaže.
Komentirao je i krizni korona-menadžment i u Njemačkoj, način na koji politika donosi odluke i uvodi restrikcije. Govorio je o greškama u javnoj komunikaciji, netransparentnim podacima, o cijepljenju mlađe djece i o dugoročnim posljedicama pandemije. Pogledajte video.
",vijesti
http://index.hr/magazin/clanak/video-rene-bitorajac-reagirao-na-pitanje-o-sebi-u-potjeri-snimka-je-hit/2326576.aspx,video-rene-bitorajac-reagirao-na-pitanje-o-sebi-u-potjeri-snimka-je-hit,"RENE BITORAJAC nasmijao je pratitelje reakcijom na pitanje o sebi u kvizu Potjera. Pitanje je bilo vezano uz rečenicu koju je njegov lik rekao u filmu A bili smo vam dobri. Glumac je na početku videa pročitao pitanje u kvizu, a onda se ponosno prošetao ispred kamere pokazujući prstima na sebe. 
Pitanje je glasilo: ""Kaj mi imamo s fašistima, imamo svoj grb i svoju zastavu, u filmu A bili smo vam dobri izgovara veteran kojeg izvrsno glumi?"" Ponuđeni odgovori su glasili Goran Navojec, Nikša Butijer i Rene Bitorajac. 
Točan odgovor bio je Rene Bitorajac, zbog čega je glumac i reagirao.
""Eto vidiš, kad ne razmišljaš... U zadnje vrijeme sam česti upitnik po kvizovima i križaljkama..."", piše u opisu videa koji je objavio na Instagramu. Dodao je i hashtag ""pa kaj si ti lud"". 
Objavu dijeli Rene Bitorajac (@rene_bitorajac)
Ni kandidat ni lovac nisu znali odgovor na pitanje. Obojica su mislili da je rečenicu izgovorio Goran Navojec. Na njihov pogrešan odgovor se našalio i sam Bitorajac. 
""Pa piše izvrsno glumi"", rekao je Rene. 
U komentarima su mu se javili pratitelji koje je nasmijao video. 
""Ti si bog"", ""Hahah pa kaj si ti lud, frende"", ""Kad ovo ne znaš, onda lagano dva metra od mene"", ""Oba su pala"", ""Koji si ti lik"", Najjači si glumac"", ""Legenda!"", neki su od komentara.",magazin
http://index.hr/magazin/clanak/video-vanja-bio-beskucnik-sad-pomaze-drugima-ovo-je-njegov-susret-s-bakom-s-ulice/2326553.aspx,video-vanja-bio-beskucnik-sad-pomaze-drugima-ovo-je-njegov-susret-s-bakom-s-ulice,"VANJA SUZIĆ se, zbog uvjeta u kojima je živio, već s 15 godina našao na ulici. Tri i pol godine jedini dom mu je bila ulica. Za HRT je ispričao svoju priču. 
""To nije preživljavanje iz dana u dan, to je iz sata u sat. Kad preživiš sat - dobro je, idemo u sljedeći"", rekao je.
Nakon tri i pol godine beskućničkog lutanja, Vanja ima svoj dom, u braku je i ima dijete. Sada pomaže ljudima s ulice, koji nemaju svoj dom. Prošle godine smo već pisali o Vanji i objavili emotivnu snimku njegovog susreta s bakom koja živi na ulici. 
Bakama koje prose na zagrebačkim ulicama Vanja pomaže duže vremena. Iako ne voli dijeliti snimke na kojima se vidi da pomaže, tada je napravio iznimku.
""Ovo je bilo objavljeno jer baku dugo nismo mogli pronaći na njenim uobičajenim lokacijama. Zabrinuo sam se da joj se nije nešto dogodilo, možda korona... Nismo je tri tjedna mogli pronaći, ja sam je više puta tražio jer sam imao bonove za hranu za nju, pa smo razglasili kako bismo je pronašli"", ispričao je tada za Index. 
Naime, tada bake nekoliko tjedana nije bilo na ulicama pa se njena fotografija objavila na Facebook stranici ""Zagreb te zove"" uz molbu da se ljudi jave ako je primijete. Ta baka ne traži novac, samo hranu. Vanja je tada rekao da jedino što traži su mlijeko, jogurt, žganci ili kruh.
Baka nije htjela uzeti novac
""Upoznao sam je kad sam s prijateljima sjedio na kavi, a ona je jednog gospodina s kravatom pitala da joj kupi kruh, na što ju je on doslovno opsovao. Ja sam je pozvao da sjedne s nama. Nije htjela uzeti novac pa smo otišli u trgovinu i kupili joj nešto hrane"", rekao nam je Vanja prošle godine.
Tim videom nije mu želja bila da bude heroj, nego da potakne ljude da pomognu onima kojima je pomoć uistinu potrebna i da ne okreću glavu.
""Čim čovjek ne traži novac, već hranu, znate kako je. Ne okrećite glavu od njih. Mi mladi tu puno možemo napraviti, dosta je da se odrekneš jedne kave pa da nekom pomogneš. Nekad tim ljudima doneseš ručak, a oni su sretni kao da su dobili milijune. Pučka kuhinja je ograničena. Neki su šećeraši, ne mogu sve jesti i onda su opet osuđeni na ulicu. Ovo je 21. stoljeće, a netko je željan kruha. Kad je onaj čovjek tako opsovao baku, meni je srce puklo jer ju je posramio. Ako ne želiš pomoći, bar ih nemoj ponižavati"", poručio je tada Vanja.
Cijelu njegovu priču o odrastanju, životu, krađama i drogi možete pročitati ovdje.",magazin
http://index.hr/magazin/clanak/voditeljica-zakasnila-u-dobro-jutro-hrvatska-davor-mestrovic-otkrio-razlog/2326544.aspx,voditeljica-zakasnila-u-dobro-jutro-hrvatska-davor-mestrovic-otkrio-razlog,"VODITELJICA emisije Dobro jutro, Hrvatska Maja Ciglenečki jučer je zakasnila na posao. Zajedno s Davorom Meštrovićem trebala je gledatelje pozdraviti na početku emisije u 6:30, no došla je nešto kasnije zbog privatnih razloga.
""Dobro vam jutro, sada i uz cijeli tim. Naime, Maja je opravdano kasnila, a ispričnicu joj je napisao Davor, koji je sam započeo emisiju ovog petka. Ostanite s nama"", stoji u opisu videa koji je objavljen na Facebooku.
Dobro vam jutro, sada i uz cijeli tim. Naime, Maja je opravdano kasnila, a ispričnicu joj je napisao Davor, koji je sam započeo emisiju ovog petka. Ostanite s nama! #dobrojutrohrvatska #HRTdobrojutrohrvatska #emisijauzivo #DJH #petak
Odmah na početku emisije Davor je objasnio zašto će se Maja u emisiju priključiti nešto kasnije.
""Jutros je s nama trebala biti Maja. Postoje situacije kada s djecom može biti samo mama, pa onda preuzimaju bake i djedovi. S vama i nama Maja će biti od 7 sati"", rekao je Meštrović.
U 7 sati je ušetala Maja u studio i pozdravila gledatelje.
""Napisao sam ti ispričnicu. Sve su sada djedovi i bake preuzeli"", rekao je Davor, a Maja se nadovezala: ""Uvijek je lakše sve svaliti na djecu.""",magazin
http://index.hr/sport/clanak/vraca-se-jedan-od-najomiljenijih-tenisaca/2326309.aspx,vraca-se-jedan-od-najomiljenijih-tenisaca,"ARGENTINSKI tenisač Juan Martin Del Potro (33), koji više od dvije godine nije igrao zbog ozljeda koljena, izjavio je da se nada povratku na ATP Tour u veljači i to na turniru Argentina Open u Buenos Airesu.
Osvajač US Opena 2009. posljednji put je igrao sredinom 2019. godine i nakon toga je imao četiri operacije koljena, a posljednja je bila u ožujku ove godine.
 ""Treniram naporno, neki su dani bolji od drugih, ali uvijek radim s nadom da ću se vratiti natjecanjima početkom sljedeće godine. Bilo bi odlično kada bih se vratio na teren u Buenos Airesu, a potom zaigrao u Rio de Janeiru"", napisao je Del Potro na Instagramu. 
Najbolji renking u karijeri bilo mu je treće mjesto 2018. godine. U karijeri je osvojio 22 ATP naslova.",sport
http://index.hr/vijesti/clanak/who-objavio-koliko-omikron-povecava-broj-zarazenih-tamo-gdje-se-rasirio/2326556.aspx,who-objavio-koliko-omikron-povecava-broj-zarazenih-tamo-gdje-se-rasirio,"OMIKRON je do sada zabilježen u 89 zemalja i broj slučajeva se udvostručuje svakih 1.5 do 3 dana u područjima gdje je došlo do lokalne transmisije, priopćila je danas Svjetska zdravstvena organizacija (WHO).
WHO je ovime potvrdio da se omikron širi značajno brže od delte. 
Svjetska zdravstvena organizacija dodaje kako se omikron brzo širi u zemljama s visokom razinom imuniteta stanovništva, ali da još uvijek nije jasno je li to zbog sposobnosti virusa da izbjegne stečen imunitet, njegove visoke razine zaraznosti ili kombinacije oba faktora.
""Mnogi zdravstveni sustavi bi mogli postati preopterećeni""
""Još uvijek nemamo dovoljno podataka za određivanje kliničke težine omikrona. Potrebno nam je više informacija kako bismo utvrdili koliko je ova varijanta ozbiljna te kako reagira na cijepljenje i postojeći imunitet"", navodi WHO.
Svjetska zdravstvena organizacija je upozorila da bi bolnice na nekim mjestima mogle biti prenatrpane zbog tako brzog porasta slučajeva zaraze covidom-19.
""Broj hospitalizacija u Ujedinjenom Kraljevstvu i Južnoj Africi nastavlja rasti, a s obzirom na brzo povećanje broja slučajeva, moguće je da bi uskoro mnogi zdravstveni sustavi mogli postati preopterećeni"", upozorava WHO.
Francuski premijer: Omikron se širi brzinom munje
Varijanta omikron ""širi se brzinom munje"" u Europi i vjerojatno će postati dominantna u Francuskoj do početka sljedeće godine, upozorio je jučer francuski premijer Jean Castex.
Francuske vlasti su jučer u 23 sata zatvorile granice za turiste ili poslovne ljude koji dolaze iz Ujedinjenog Kraljevstva. Nekoliko sati ranije Castex je objasnio kako će ova ograničenja putovanja biti uvedena kako bi se zaustavio nadolazeći val infekcija.
Dodatno, vlasti su objavile kako će smanjiti period između primanja druge i treće doze cjepiva protiv koronavirusa na četiri mjeseca kao i da će dokaz o cijepljenju biti nužan za ulazak na određena mjesta u zemlji, piše BBC.
Nacrt zakona za necijepljene
Castex je dodao da će veće javne zabave i vatromet na Staru godinu biti zabranjeni i preporučio je da se ljudi, čak i cijepljeni, samostalno testiraju prije okupljanja na novogodišnjim zabavama.
Kako bi povećala pritisak na ljude da se cijepe, vlada će na početku sljedeće godine predstaviti nacrt zakona po kojemu će ljudi morati biti cijepljeni kako bi ušli u restorane ili koristili javni prijevoz na dugim relacijama.
Prema trenutnim pravilima, nedavni negativni rezultat testiranja može služiti kao zdravstvena propusnica čak i bez cijepljenja.
""Ne možemo dozvoliti da odbijanje manjine Francuza da se cijepe utječe na život čitave zemlje"", rekao je jučer Castex u govoru emitiranom na televiziji.",vijesti
http://index.hr/vijesti/clanak/zbog-nestasice-mikrocipova-pala-potraznja-za-autima-u-europskoj-uniji/2326344.aspx,zbog-nestasice-mikrocipova-pala-potraznja-za-autima-u-europskoj-uniji,"POTRAŽNJA za automobilima u EU snažno je pala u studenom zbog nestašice mikročipova, koji su europsko tržište u ovoj godini zadržali na razini 2020., prve godine pandemije, pokazalo je izvješće udruge proizvođača ACEA.
U EU je u razdoblju od siječnja do studenog registrirano 8.9 milijuna novih automobila, gotovo kao i u istom razdoblju 2020., pokazalo je ACEA-ino izvješće.
Nestašica mikročipova zadržala je prodaju automobila na razini istog razdoblja 2020., koja predstavlja ""rekordno nisku poredbenu osnovicu"", ističu u udruzi.
Smanjeno i njemačko tržište
Tri od četiri vodeća europska tržišta bilježila su ipak rast, a najsnažnije je poraslo talijansko tržište, za 8.6 posto. Slijede Španjolska i Francuska, gdje potražnja porasla 3.8 odnosno 2.5 posto.
Najveće europsko tržište, ono njemačko, smanjeno je pak 8.1 posto.
U Hrvatskoj je u razdoblju od siječnja do studenog prema podacima ACEA-e registrirano 42.466 novih automobila, za četvrtinu više nego u istom prošlogodišnjem razdoblju.
Veći rast bilježila je samo Grčka, za 27.9 posto, a blizu je Estonija s rastom potražnje za 23.3 posto.
Studeni produljio razdoblje pada
U studenom je u EU registrirano 713.346 novih automobila, za 20.5 posto manje nego u istom prošlogodišnjem mjesecu i najmanje u pretposljednjem mjesecu u godini otkada je ACEA 1993. počela prikupljati podatke.
Studeni je tako produljio razdoblje pada i na peti mjesec, nakon 30.3-postotnog smanjenja u listopadu.
Dvoznamenkasti pad zabilježen je u studenom na tri od četiri vodeća europska tržišta, a najveći je bio u Njemačkoj, gdje je potražnja za novim automobilima pala za 31.7 posto.
Slijede Italija i Španjolska s padom od 24.6 odnosno 12.3 posto. Najblaži pad potražnje bilježila je Francuska, za samo 3.2 posto.
U Hrvatskoj su u studenom prema podacima ACEA-e registrirana 2522 nova automobila, za 4.7 posto manje nego u istom prošlogodišnjem mjesecu. U listopadu njihov je broj na godišnjoj razini pao za 8.7 posto.
Veću potražnju za automobilima nego u prošlogodišnjem studenom bilježile su samo Bugarska, Irska i Slovenija, ističe ACEA.",vijesti
http://index.hr/vijesti/clanak/znanstvenici-duboko-pod-zemljom-otkrili-cudo-evolucije-ima-1306-nogu/2326305.aspx,znanstvenici-duboko-pod-zemljom-otkrili-cudo-evolucije-ima-1306-nogu,"DUBOKO pod zemljom u istraživačkoj bušotini u rudarskoj regiji Australije znanstvenici su otkrili ""čudo evolucije"", nevjerojatno duguljastu slijepu dvojenogu, podrazred stonoga, koja ima više nogu od svih poznatih životinja, točnije njih 1306.
Tanašna blijeda dvojenoga doseže oko 95 mm duljine i promjera je 0.95 mm s konusnom glavom, ustima u obliku kljuna i velikim ticalima - vjerojatno jedinom izvoru osjeta jer joj nedostaju oči, objavili su znanstvenici u četvrtak.
""Prije nijedna poznata dvojenoga zapravo nije imala 1000 nogu unatoč engleskom nazivu koji znači 'tisuću stopala'"", rekao je entomolog Paul Marek s Virginia Techa, glavni autor istraživanja objavljenog u časopisu Scientific Reports.
Stvorenje se zove Eumillipes persephone. Šačica otkrivenih jedinki živjela je na dubini od gotovo 60 metara pod zemljom. Ženke su imale više nogu od mužjaka.
""Po mom mišljenju, ovo je zadivljujuća životinja, čudo evolucije"", rekao je koautor studije Bruno Buzatto, glavni biolog u Bennelongia Environmental Consultantsu u Perthu.
Najekstremnija duljina do sad
""To predstavlja najekstremniju duljinu do sada pronađenu kod dvojenoga, koje su bile prve životinje koje su osvojile kopno. A posebno se ova vrsta uspjela prilagoditi životu nekoliko desetaka metara duboko u tlu, u sušnom i surovom okolišu gdje je vrlo teško pronaći da dvojenoga preživi na površini"", dodao je Buzatto.
Do sada je ""najnogatija"" dvojenoga bila kalifornijska dvojenoga Illacme plenipes, sa 750 nogu.
Istraživači vjeruju da je razvoj tolikog broja nogu pomogao Eumillipesu.
""Vjerujemo da veliki broj nogu pruža prednost u smislu vuče/sile za guranje njihovih tijela naprijed kroz male praznine i pukotine u tlu u kojem žive"", rekao je Buzatto.
Vrsta živi u potpunoj tami u podzemnom staništu prepunom željeza i vulkanskih stijena. U nedostatku očiju koristi se drugim osjetilima, kao što su dodir i miris, da percipira svoju okolinu. Pripada obitelji dvojenoga koje se hrane gljivama, pa istraživači vjeruju da se time i hrani.
1306 nogu
Otkrivena je u regiji Goldfields-Esperance u zapadnoj Australiji, u području gdje rudari kopaju zlato i druge minerale, uključujući litij i vanadij. Četiri jedinke Eumillipes opisane su u studiji, a još četiri su pronađene. Nijedna od njih nije promatrana živa.
Jedna od odraslih ženki opisanih u studiji imala je 1306 nogu, a druga 998. Jedan od dva odrasla mužjaka imao je 818 nogu, a drugi 778.
Broj nogu nije ujednačen kod dvojenoga jer se presvlače, odbacujući svoj čvrsti vanjski sloj, koji ponovno raste i dodaju se nožni segmenti tijekom života.
""Kod dvojenoga je uobičajeno da jedinke dobiju više nogu tijekom presvlačenja tako da starije jedinke imaju više nogu od mladih"", rekao je Buzatto.
Što su dvojenoge?
Uobičajeno dvojenoge imaju oko 100 do 200 nogu. Nakon dvojenoga stonoge imaju najveći broj nogu, čak 382. Stonoge imaju jedan par nogu po segmentu tijela, dok dvojenoge imaju dva para.
Znanstveno ime novootkrivenog stvorenja znači ""istinskih tisuću stopa"" i upućuje na Perzefonu, kraljicu podzemlja u starogrčkoj mitologiji. Dvojenoge - spori člankonošci povezani sa stonogama, kukcima i rakovima - prvi put su se pojavile prije više od 400 milijuna godina.
Danas je poznato oko 13.000 vrsta koje žive u svim vrstama okoliša, hrane se raspadajućom vegetacijom i gljivama. Oni igraju važnu ulogu u ekosustavu razgrađujući materiju kojom se hrane te oslobađajući njezine sastavne dijelove kao što su ugljik, dušik i jednostavni šećeri.
""Ove hranjive tvari tada mogu koristiti buduće generacije života"", rekao je Marek.",vijesti
https://web.archive.org/web/20210904112420/https://www.index.hr/magazin/clanak/abba-je-pri-vrhu-trendinga-u-hrvatskoj-ispred-njih-su-coby-i-vuk-mob/2301565.aspx,abba-je-pri-vrhu-trendinga-u-hrvatskoj-ispred-njih-su-coby-i-vuk-mob,"NOVA pjesma legendarne ABBA-e I Stil Have Faith in You preko noći se popela na treće mjesto najslušanijih pjesama YouTubeu u Hrvatskoj.
Ispred legendarne grupe i dalje su balkanske trap/folk zvijezde Vuk Mob i Paula s pjesmom Tona i Cobyi i Rimski s hitom Odakle sam ja.
ABBA-ina nova pjesma od jučer je na YouTubeu preslušana gotovo pet milijuna puta.

Članovi legendarne švedske pop grupe ABBA iznenadili su u četvrtak obožavatelje diljem svijeta objavom da su snimili novi album nakon 40 godina. 
""Imamo novi album"", kazali su na tiskovnoj konferenciji u Londonu Björn Ulvaeus (76) i Benny Andersson (74), koji su uz Anni-Frid Lyngstad (75) i Agnethu Faltskog (71) bili članovi jedne od najuspješnijih grupa u povijesti. 
Novi album, ABBA Voyage, izlazi 5. studenoga i sastoji se od 10 novih pjesama snimljenih u Anderssonovu studiju u Londonu. 
Dvije od njih, I Still Have Faith In You i Don’t Shut Me Down, objavljene su na glazbenim platformama.",magazin
https://web.archive.org/web/20210904112625/https://www.index.hr/sport/clanak/anketa-za-koga-biste-navijali-u-borbi-babica-i-mavrovica/2301624.aspx,anketa-za-koga-biste-navijali-u-borbi-babica-i-mavrovica,"ZANIMLJIVA scena viđena je tijekom današnje press-konferencije kojom je Filip Hrgović najavljivao svoj boksački meč protiv Marka Radonjića za IBF-ovu titulu teškaškog prvaka. Nalazio se ondje i Željko Mavrović, koji je komentirao novinarska pitanja o tome treba li se Hrgović boriti s Alenom Babićem, da bi ga uskoro i sam izazvao na borbu.
""Alen Babić je jedan hrabar momak, čovjek koji izuzetno jako trenira i ima veliku vjeru u sebe. Volio bih stati u ring s jednim takvim mladim, srčanim i atraktivnim boksačem. Tu sam, na raspolaganju. Ako želi boksati, ja sam tu. Može doći u ring, Željko (Karajica) je spreman organizirati takav meč. Neka prođe preko mene ili ću ja proći preko njega prema Mikeu Tysonu. Moj put je prema tim veteranima, ali ako Babić želi ozbiljan meč na razini na kojoj on ovog trenutka je, ja mu se nudim. Imam 52 godine, u super sam formi i vjerujem da mogu pobijediti u tom meču"", izjavio je Mavrović i brzo dočekao reakciju prozvanog Babića.
Mavrović ga izazvao, Babić mu odgovorio
""Upravo me prozvao najgori boksački komentator u povijesti Željko Mavrović. Kaže da želi sa mnom boksati. Naravno, on surađuje s najvećim idiotom na svijetu, čovjekom s facom patke, Kockom (Filip Hrgović, op.a.). On kaže da bi Hrgoviću meč sa mnom bio korak unazad, a ja sam 40., a njegov sljedeći protivnik 229. na svijetu. Kakvi jebeni idioti!"" napisao je Babić na Instagramu, a u razgovoru za Index rekao:
""Što da vam kažem? Taj meč se jednostavno ne može održati iz straha za egzistenciju jednog čovjeka. Strah me da ga ne ubijem. Nikad ga nisam previše volio. Znam da je imao taj jedan meč protiv Lewisa, za ostale protivnike nisam čuo. Nemam njega što previše komentirati.""
Podsjetimo, Mavrović je u karijeri boksao 28 mečeva i pobijedio je u njih 27, od kojih je 22 u svoju korist riješio nokautima. Jedini poraz doživio je u posljednjem meču karijere protiv Lennoxa Lewisa u borbi za WBC-ovu titulu među teškašima.
Babić je bez poraza u osam dosad odrađenih borbi.",sport
https://web.archive.org/web/20210904112805/https://www.index.hr/vijesti/clanak/antivakseri-upali-u-studio-slovenske-javne-televizije-pogledajte-snimke/2301682.aspx,antivakseri-upali-u-studio-slovenske-javne-televizije-pogledajte-snimke,"POD vodstvom Ladislava Trohe, vođe pokreta OPS (""Osviješteni građani Slovenije""), protiveći se mjerama za ograničavanje širenja virusa, prosvjednici su u petak oko 20:30 upali u studio informativnog programa slovenske javne televizije.
Ljudi koji negiraju koronavirus i protive se cijepljenju prosvjedovali su kod zgrade RTV Slovenije, a onda je dio prosvjednika ušao u zgradu, ignorirajući upozorenja zaštitara. Potom su upali i u studio iz kojeg se inače emitira Dnevnik slovenske javne televizije. 
Video upada objavila je novinarka Barbara Vidmajer. Video pokazuje lidera OPS-a Trohu te njegove pristaše u studiju informativnog programa.
Vdor proticepilcev v dnevniški studio. #napadnartv pic.twitter.com/PpHLwyrYdo
Prosvjednici su, pak, sve prenosili na Facebooku. Rekli su da su ušli u svoju kuću koja je okupirana, misleći na javnu televiziju. Ubrzo su se pojavili i kamermani koji su sve počeli snimati, no prosvjednici su zahtijevali prijenos uživo. Tražili su da se uživo obrate stanovnicima Slovenije. 
U jednom trenutku u studio ulaze policajci, a prosvjednici na njih urlaju. Stigla je i interventna policija. Prosvjednike su izbacili iz zgrade televizije, a oni su nastavili prosvjedovati ispred grade. 
Policijska uprava Ljubljana objavila je da su neki prosvjednici, koji su inače prisustvovali prijavljenom skupu, ušli u zgradu medijske kuće oko 20:30. ""Nisu se držali naredbi zaštitara, što je dovelo do intervencije policijskih službenika koji su osiguravali javni red"", objašnjavaju u policiji, dodajući kako će protiv prekršitelja poduzeti mjere u skladu sa zakonom.
Napad je osudilo Slovensko novinarsko društvo, a vijeće radnika slovenske javne televizije prijavilo je prosvjednike policiji. 
Šef RTV Slovenije: Upozoravali smo vlasti
Oglasio se i generalni direktor RTV Slovenije Andrej Grah Whatmough.
""Problemi su prilično veliki. Pravna situacija je složena, RTV je vlasnik zgrade, ali nije vlasnik parcele oko nje. Ovo je javna površina, demonstranti su nažalost imali dozvolu za protest na ovom području. Uprava je učinila mnogo, ali nažalost nije bilo ploda zbog ove složene situacije. Međutim, sve vrijeme smo na to upozoravali vlasti. Idućeg tjedna, na sastanku sazvanom prije ovog događaja, još jednom ću apelirati na vlasti da se pokrenu i učine nešto. Odmah ćemo pojačati sigurnost kuće kako se ne bi događali slični incidenti. Dosad su prosvjedi bili relativno mirni iako vrlo ometajući, posebno za novinare u informativnoj emisiji TV Slovenija na prvom katu. Nadam se da će vlasti ovom problemu posvetiti veću pažnju, posebno nakon današnjeg događaja. Srećom, nije bilo ozlijeđenih"", rekao je generalni direktor RTV Slovenije.",vijesti
https://web.archive.org/web/20210904112805/https://www.index.hr/vijesti/clanak/astronomi-u-dubokom-svemiru-otkrili-neobican-objekt-nazvali-ga-slucajnost/2301365.aspx,astronomi-u-dubokom-svemiru-otkrili-neobican-objekt-nazvali-ga-slucajnost,"ZNANSTVENICI su u međuzvjezdanom prostoru naše galaksije pronašli novo i pomalo bizarno nebesko tijelo koje ih je toliko zbunilo da su mu dali nadimak Slučajnost (engl. accident).
Slučajnost podsjeća na smeđeg patuljka, svemirsko tijelo koje se nalazi između najvećih planeta i najsitnijih zvijezda, ali nije dovoljno veliko da izazove fuzijske reakcije zbog kojih zvijezde imaju takav sjaj.
No smeđi patuljci su obično mladi objekti, a stručnjaci iz Caltecha su otkrili da je Slučajnost stara između 10 i 13 milijardi godina. To znači da su vjerojatno otkrili potpuno novu kategoriju nebeskog tijela koje je do sada bilo nepoznato znanosti.
Slučajno otkriće
Slučajnost je dobila svoj nadimak jer su znanstvenici ovo tijelo našli pukim slučajem. Službeni naziv ovog tijela je WISEA J153429.75-104303.3. Ono se podudara s prigušenim spektrom tipičnog smeđeg patuljka, no ipak gori jače na drugim valnim duljinama, piše Futurism.
Slučajnost je zapravo zbunila znanstvenike jer je bila slaba na nekim ključnim valnim duljinama, što sugerira da je jako hladna (i stara), ali žarka u drugima, što ukazuje na višu temperaturu.
""Ovaj objekt odudara od svih naših očekivanja"", rekao je astrofizičar Davy Kirkpatrick s Caltecha.
Drevna povijest
Ovi naizgled kontradiktorni podaci - koji ukazuju na to da je Slučajnost i neobično topla i hladna - u konačnici daju prikaz nebeskog tijela koje je dvostruko starije od tipičnog smeđeg patuljka i koje je stoga nastalo kada je galaksija imala vrlo različit kemijski sastav.
Kada su stručnjaci utvrdili da je ovaj objekt udaljen od Zemlje oko 50 svjetlosnih godina, shvatili su da se kreće jako brzo, oko 800.000 km/h. To znači da se Slučajnost kreće mnogo brže od ostalih smeđih patuljaka za koje se zna da su na ovoj udaljenosti od Zemlje i da vjerojatno već duže vrijeme obilazi galaksiju, pri čemu se susretala s drugim masivnim tijelima koja su je ubrzavala svojom gravitacijom, navodi NASA.
""Iznenađenje je pronaći ga u našem dvorištu""
""Nije iznenađujuće pronaći ovako starog smeđeg patuljka, ali je iznenađenje pronaći ga u našem dvorištu. Očekivali smo da ovako stari smeđi patuljci postoje, ali smo također očekivali da će biti nevjerojatno rijetki. Šansa da ga pronađemo tako blizu Sunčevog sustava je ili sretna slučajnost ili su oni češći nego što smo mislili"", rekao je astrofizičar Federico Marocco s Caltecha.
Istraživanje naziva The Enigmatic Brown Dwarf WISEA J153429.75-104303.3 (a.k.a. ""The Accident"") objavljeno je u časopisu The Astrophysical Journal Letters.",vijesti
https://web.archive.org/web/20210904112625/https://www.index.hr/sport/clanak/barcelona-je-pjanica-platila-vise-nego-ronaldinha-godinu-kasnije-dala-ga-je-za-sicu/2301467.aspx,barcelona-je-pjanica-platila-vise-nego-ronaldinha-godinu-kasnije-dala-ga-je-za-sicu,"MIRALEM PJANIĆ je 1. rujna prošle godine došao u Barcelonu iz Juventusa uz odštetu od 60 milijuna eura. 
Koštao je više nego Ronaldinho, Eto'o i Dani Alves
Barcelona ga je platila više nego Ronaldinha, Samuela Eto'oa, Davida Villu, Marca Overmarsa, Danija Alvesa, Cesca Fabregasa...
Godinu dana kasnije Bešiktaš je objavio da ga je na jednogodišnju posudbu uzeo uz 2.75 milijuna eura naknade Barceloni.
Barcelona se tako uz ogroman gubitak u zadnji tren barem na jednu sezonu riješila 31-godišnjeg veznjaka kojeg je svim silama htjela potjerati. 
To već dugo žele uprava, trener i navijači jer je klub prije manje od godinu dana za njega platio 60 milijuna eura odštete, a zatim ga učinio jednim od pet igrača s najvećom plaćom.
Barcelona je 60 milijuna eura odštete i 8 milijuna eura plaće dala za ovo

Grafika: Sofascore za IndexSport
Trener Koeman ga je ubrzo nakon toga otpisao, pa je preskupi Pjanić u jedinoj sezoni na Camp Nouu odigrao 30 utakmica ukupno i tek 13 utakmica kao prvotimac. Njegove egzaktne brojke pokazuju da je bio jako loš.  Za to je dobio osam milijuna eura, koliko mu je iznosila godišnja gaža.
Barcelona je nakon dovođenja Pjanića otkrila da je u katastrofalnoj financijskoj situaciji, na rubu bankrota. Zato je ovog ljeta krenula u veliku rasprodaju i rješavanje najskupljih igrača, u sklopu koje je morao i najveći, Lionel Messi.
Pjanić je već peti igrač Barcelone koji je napustio klub u zadnja tri dana. Prije njega su prodani ili na posudbu poslani Ilaix Moriba, Emerson Royal, Rey Manaj i Antoine Griezmann.
Pjaniću je drastično smanjena plaća, ali je i dalje ogromna
Oni koji ostaju morali su pristati na drastično smanjenje plaća. Katalonski radio otkriva da je Pjanić prije odlaska na posudbu u Bešiktaš potpisao smanjenje primanja za 60 posto. Međutim, nema straha za njegovu egzistenciju. I nakon ovog rezanja od Barcelone će primati tri milijuna eura godišnje. Za igranje u Bešiktašu. 
Međutim, Pjanića, koji je ispao jedan od najvećih i najskupljih promašaja Barcelone u povijesti, taj se klub neće tek tako riješiti. Igraču koji je tvrdoglavo odbijao otići iz kluba, zbog čega je tamo ostao nakon kraja prijelaznog roka u najjačim ligama, pa ga je Barca jedva plasirala u Tursku, ugovor s Barcelonom traje sve do 2024.
Jedan od najskupljih promašaja Barcelone u povijesti će se vratiti
Ili da do kraja utrljamo sol na Barceloninu financijsku ranu:
Za Pjanića je platila 60 milijuna eura odštete i za prvu sezonu 8 milijuna eura plaće, a zauzvrat dobila 13 utakmica u prvoj momčadi.
U drugoj sezoni smanjenjem plaće mu i dalje daje bogatstvo od 3 milijuna eura i to dok igra za drugi klub.
Konačno, kada se vrati s posudbe, Pjanića kojeg ne želi mora plaćati još dvije godine, dakle minimalno još 6 milijuna eura. 
🦅 Kartal'ın hedefi her zaman zirvedir! @Miralem_Pjanic #HedefBenmişim 🎯 pic.twitter.com/KQWzry2fV1",sport
https://web.archive.org/web/20210904112625/https://www.index.hr/sport/clanak/barcelona-se-barem-na-jednu-sezonu-rijesila-pjanica-vida-mu-je-novi-kapetan/2301432.aspx,barcelona-se-barem-na-jednu-sezonu-rijesila-pjanica-vida-mu-je-novi-kapetan,"MIRALEM PJANIĆ je u zadnji tren za prijavu igrača za Ligu prvaka, par minuta prije ponoći, potpisao jednogodišnju posudbu za prvaka Turske. Do kraja sezone kapetan u Bešiktašu će mu biti Domagoj Vida. 
Pjanić nije htio ići, a preostale su jedino Rusija i Turska
Okolnosti realizacije posudbe bile su dramatične. Pjanić nikako nije htio otići iz Barcelone, bez obzira na to što ga se ona svim silama želi riješiti. Odbijao je sve pokušaje odlaska u drugi klub, ali je Barcelona nakon zatvaranja tržišta u najjačim ligama posebno zapela kako bi ga plasirala u Rusiju ili Tursku, zemlje u kojima još uvijek traje prijelazni rok.
Beşiktaş’a Hoş Geldin Miralem Pjanichttps://t.co/XsyzJSxcN0
To joj je konačno uspjelo s Bešiktašem. Pjanić je dobio dozvolu Nogometnog saveza BiH da između dvije utakmice kvalifikacija za SP iz baze reprezentacije u Zenici ode u Istanbul.
Dobio je dozvolu BiH te umjesto u Zenicu, otišao u Istanbul
Pjanić je sinoć na Instagramu objavio fotografiju iz aviona kojim je u Istanbul sletio u 19.40, ali je dogovor s Bešiktašom postignut i ugovor potpisan samo par minuta prije ponoći. To je bio krajnji rok za slanje popisa igrača UEFA-i kako bi bio registriran za Ligu prvaka. Bešiktaš je to uspio, pa će Pjanić igrati protiv Borussije Dortmund, Ajaxa i Sportinga. 
🦅 Kartal'ın hedefi her zaman zirvedir! @Miralem_Pjanic #HedefBenmişim 🎯 pic.twitter.com/KQWzry2fV1
Tako se Barcelona barem privremeno riješila 31-godišnjeg veznjaka nakon što su ga dugo uprava, trener i navijači tjerali iz kluba koji je prije manje od godinu dana za njega platio 60 milijuna eura odštete, a zatim ga učinio jednim od pet igrača s najvećom plaćom.
Barcelona ga je platila 60 milijuna eura i odmah zatim otpisala
Trener Koeman ga je ubrzo nakon toga otpisao, pa je preskupi Pjanić u jedinoj sezoni na Camp Nouu odigrao tek 13 utakmica kao prvotimac. Barcelona je nakon dovođenja Pjanića otkrila da je u katastrofalnoj financijskoj situaciji, na rubu bankrota. Zato je ovog ljeta krenula u veliku rasprodaju i rješavanje najskupljih igrača, u sklopu koje je morao i najveći, Lionel Messi.
Zadnja žrtva velike čistke
Pjanić je već peti igrač Barcelone koji je napustio klub u zadnja tri dana. Prije njega su prodani ili na posudbu poslani Ilaix Moriba, Emerson Royal, Rey Manaj i Antoine Griezmann.
 
 ",sport
https://web.archive.org/web/20210904112625/https://www.index.hr/sport/clanak/blanka-vlasic-primljena-u-kucu-slavnih-atletskog-mitinga-u-bruxellesu/2301300.aspx,blanka-vlasic-primljena-u-kucu-slavnih-atletskog-mitinga-u-bruxellesu,"HRVATSKA rekorderka u skoku u vis Blanka Vlašić primljena je u Kuću slavnih atletskog mitinga u Bruxellesu, objavljeno je u četvrtak na internetskom portalu mitinga Memorial Van Damme.  
Veliko priznanje dvostrukoj svjetskoj prvakinji u skoku u vis ukazano je na posebnoj svečanosti uoči 45. izdanja Memoriala Van Damme, jednog od najuglednijih svjetskih atletskih mitinga, koji je svojedobno bio dio elitne Golden Four i Golden Six kategorije, dok je sada dio Dijamantne lige.
Zajedno s Blankom Vlašić u Kuću slavnih Memoriala Van Damme primljen je i svjetski rekorder u skoku u dalj Mike Powell.
""Velika mi je čast što sam primljena u Kuću slavnih jednog od najdugovječnijih atletskih mitinga na svijetu. Drago mi je da su direktor i organizatori mitinga prepoznali moje rezultate ostvarene na Memorialu Van Damme. Posebna mi je čast što sam u Kuću slavnih mitinga u Bruxellesu ušla s Mikeom Powellom, koji je ikona svjetske atletike i čiji je svjetski rekord u skoku u dalj nedodirnut već 30 godina“, rekla je Blanka Vlašić.
Blanka Vlašić osam je puta nastupila na Memorialu Van Damme u Bruxellesu, a tri puta je pobijedila.",sport
https://web.archive.org/web/20210904112420/https://www.index.hr/magazin/clanak/borba-shannen-doherty-s-rakom-u-terminalnom-stadiju-imam-toliko-toga-za-reci/2301677.aspx,borba-shannen-doherty-s-rakom-u-terminalnom-stadiju-imam-toliko-toga-za-reci,"GLUMICA Shannen Doherty, najpoznatija po ulogama Brende u Beverly Hillsu i Prue Halliwell u seriji Čarobnice, bori se s rakom dojke od 2015. godine, a bolest je sada u posljednjem stadiju.
Glumica je otvoreno progovorila o svojoj bolesti u javnosti, a nerijetko o svom stanju govori i na Instagramu, gdje je prati gotovo dva milijuna ljudi. 
Jedna od njenih posljednjih objava uznemirila je njene pratitelje.
""Jeste li ikada osjetili da imate toliko toga za reći, a znate da nećete moći?"" napisala je glumica uz fotografiju inspirativnog citata. 
Objavu dijeli ShannenDoherty (@theshando)
""Ostani jaka"", ""Volimo te"", ""Sve ćeš pobijediti"", ""Samo nastavi, dan po dan"", hrabrili su je pratitelji u komentarima. 
U veljači prošle godine Doherty je otkrila da joj se rak dojke vratio nakon što je 2017. ušao u remisiju, no glumica koristi društvene mreže kako bi poslala pozitivne poruke o životu.
""Zaista je jednostavno ... Poštujte jedno drugo. Poštujte različita mišljenja. Pokažite ljubaznost. Poniznost. Prihvatite da možda griješite. Nemojte se hvaliti da ste u pravu. Prestanite pokušavati poniziti svaku osobu koja ima drugačije mišljenje. SVI smo bolji od toga. Osobno volim inteligentne razgovore s ljudima koji se razlikuju od mene. Rastem, širim se i učim. Nitko od nas nema sve odgovore. S obzirom na to što se događa u našem svijetu, ne moramo li svi pronaći suosjećanje jedni za druge?"" napisala je ispod fotki na kojima pozira s prijateljem. 
Objavu dijeli ShannenDoherty (@theshando)
S rakom se bori od 2015.
Rak dojke glumici je prvi put dijagnosticiran 2015. Od 2017. godine bio je u remisiji, no prošle godine je s javnosti podijelila vijest da se bolest vratila.
""Ima dana kad se pitam zašto ja, a ima dana i kad se pitam zašto ne ja, zašto netko drugi. Tko zaslužuje ovako nešto? Nitko"", rekla je tad. 
Glumica je jedno vrijeme prestala govoriti o svom stanju na društvenim mrežama, posebno poslije prerane smrti njenog kolege iz serije Lukea Perryja, koji je preminuo u ožujku 2019. godine.
""Bilo je čudno kako sam ja dobila dijagnozu, a netko tko se činio zdrav je otišao prvi. To me jako šokiralo"", rekla je tada. 
Objavu dijeli ShannenDoherty (@theshando)",magazin
https://web.archive.org/web/20210904112625/https://www.index.hr/sport/clanak/city-je-za-biuka-nudio-125-milijuna-eura-hajduk-ga-nije-zelio-prodati/2301707.aspx,city-je-za-biuka-nudio-125-milijuna-eura-hajduk-ga-nije-zelio-prodati,,sport
https://web.archive.org/web/20210904112805/https://www.index.hr/vijesti/clanak/crna-gora-na-rubu-sukoba-zbog-ustolicenja-mitropolita-spca-poziva-se-na-mir/2301671.aspx,crna-gora-na-rubu-sukoba-zbog-ustolicenja-mitropolita-spca-poziva-se-na-mir,"CRNOGORSKI ministar unutarnjih poslova Sergej Sekulović pozvao je na smirivanje napetosti uoči nedjeljnog ustoličenja mitropolita Srpske pravoslavne crkve (SPC) na Cetinju i prosvjeda crnogorskih domoljuba koji traže da se taj obred premjesti na neko drugo mjesto.
SPC je najavio da će se vjerski čin ustoličenja mitropolita Joanikija održati u Cetinjskom manastiru u nedjelju. Radi smirivanja napetosti i izbjegavanja sukoba vjernicima su poručili da ne dolaze na Cetinje, a vjerski će se obred održati isključivo u prisustvu svećenika i patrijarha SPC-a Porfirija, koji će u subotu svečano biti dočekan u Podgorici. 
Crnogorski domoljubi namjeru SPC-a da vjerski obred ustoličenja održi baš u crnogorskoj povijesnoj i vjerskoj prijestolnici Cetinje vide kao čin provokacije i omalovažavanja Crnogoraca te u izjavama za medije jasno ističu da neće dopustiti da se to dogodi. 
""Ništa nije vrijedno ljudskih života, pogotovo ne zbog političkih razlika. Sve ćemo učiniti da skupovi prođu mirno, vjerujte nam na riječ"", napisao je ministar Sekulović na Twitteru.
On je u petak nakon sjednice Vijeća za nacionalnu sigurnost izrazio zabrinutost zbog postojećih napetosti te građanima poručio da će crnogorska policija čuvati ustavna prava i slobode stanovnika.
Nešto ranije videoporukom obratio se i crnogorski premijer Zdravko Krivokapić, koji je pozvao sve crnogorske građane da ne nasjedaju na provokacije, ističući da će država svima zajamčiti sigurnost.
Krivokapić je za izazivanje tenzija optužio pojedine, kako je rekao, ""političko-kriminalne strukture koje strahuju od reformi u crnogorskom pravosuđu"".
""Kao premjer Crne Gore dužan sam upozoriti sve časne i poštene crnogorske građane da ne nasjedaju na manipulacije onih koji su radi osobne koristi i privilegija spremni i rođenu braću gurnuti u sukob"", rekao je Krivokapić.
Nešto ranije predsjedništvo Demokratske stranke socijalista Mila Đukanovića pozvalo je SPC da, ako želi mir u Crnoj Gori, izmjesti ustoličenje mitropolita Joanikija iz Cetinjskog manastira i taj vjerski čin održi u nekom drugom hramu izvan stare crnogorske prijestolnice.
Najavljeno je da će svi zastupnici DPS-a prisustvovati prosvjedima na Cetinju, a mogućnost priključenja ranije je najavio i sam predsjednik Crne Gore.",vijesti
https://web.archive.org/web/20210904112625/https://www.index.hr/sport/clanak/daily-mail-ronaldo-je-suigracima-rekao-da-united-ove-godine-mora-biti-prvak/2301703.aspx,daily-mail-ronaldo-je-suigracima-rekao-da-united-ove-godine-mora-biti-prvak,"CRISTIANO RONALDO je prvi put po povratku u Manchester United stigao u grad u kojem je u petodnevnoj izolaciji.
Portugalac je u ljetnom prijelaznom roku za 25 milijuna eura stigao iz Juventusa, a isto toliko će mu biti plaća po sezoni sljedeće dvije godine. Ronaldo je stigao nakon što je u srijedu zabio dva gola u pobjedi Portugala 2:1 protiv Irske, čime je postao najbolji strijelac u povijesti reprezentativnog nogometa. Njegova reprezentacija do kraja ovog ciklusa igra prijateljsku utakmicu protiv Katara te kvalifikacijsku protiv Azerbajdžana, pa je Fernando Santos pustio Ronalda.
Engleski mediji pišu da je Portugalac po povratku na Old Trafford jasno dao do znanja svojim novim suigračima što od njih očekuje. Tako The Sun piše da je Ronaldo tijekom ove reprezentativne akcije dosta razgovarao s Brunom Fernandesom o Manchester Unitedu te mu poručio da ove sezone očekuje naslov.
""Ronaldo je glavna tema u svlačionici""
""Ronaldo je rekao Fernandesu da i on suigračima prenese što Ronaldo od njih i sebe očekuje ove sezone. Ronaldo smatra da svi u momčadi moraju strašno puno raditi kako bi osvojili naslov. U svlačionici Uniteda se priča samo o njemu. Igrači su oduševljeni što je došao i jedva čekaju da počnu trenirati s njim. Svi u klubu vjeruju da sad imaju najbolju momčad u ligi"", rekao je The Sunu izvor iz kluba.
Daily Mail je objavio da je Ronaldo poručio suigračima da želi ponovno ispisati povijest na Old Traffordu, ali da će trebati pomoć svih igrača.
Očekuje se da će Portugalac odigrati prvu utakmicu od povratka u United 11. rujna na Old Traffordu protiv Newcastlea. Ulaznice za tu utakmicu su rasprodane, a na crnom tržištu se prodaju i po 800 funti.
Ronaldo je za Manchester United odigrao 292 utakmice i zabio 118 golova uz 69 asistencija te je osvojio Ligu prvaka i tri naslova engleskog prvaka.",sport
https://web.archive.org/web/20210904112625/https://www.index.hr/sport/clanak/dinamo-doveo-klinca-iz-ekvadora-moze-igrati-na-dvije-pozicije/2301691.aspx,dinamo-doveo-klinca-iz-ekvadora-moze-igrati-na-dvije-pozicije,,sport
https://web.archive.org/web/20210904112625/https://www.index.hr/sport/clanak/dino-sinovcic-osvojio-paraolimpijsku-broncu-u-plivanju-hrvatska-ima-cetiri-medalje/2301518.aspx,dino-sinovcic-osvojio-paraolimpijsku-broncu-u-plivanju-hrvatska-ima-cetiri-medalje,"NAJBOLJI hrvatski paraplivač Dino Sinovčić (29) osvojio je treće mjesto na 100 metara leđno u kategoriji S6 na Paraolimpijskim igrama u Tokiju, osvojivši četvrtu medalju za Hrvatsku u glavnom gradu Japana.
Sinovčić je do bronce stigao u dramatičnoj završnici prestigavši u posljednjim metrima Kineza Hong Yanga. Dino je na koncu bio treći s rezultatom 1:15.74, srebro je osvojio Argentinac Matiasa de Andrade (1:15.40), dok je zlato osvojio Kinez Hongguanga Jia (1:12.72). Isti je poredak bio i u jutrašnjim kvalifikacijama.
""Ovo je nešto fenomenalno, trenutno nema nitko sretniji od mene. Znam da će mnogi misliti da je to tek bronca, ali treba biti ponosan što sam uopće ovdje. Zatim što sam ušao u finale, a boriti se za medalju i osvojiti je, iznad toga nema ništa,"" kazao je plivač splitskog Mornara.
""Ovo je ostvarenje svih snova""
Sinovčić je u Tokio stigao kao aktualni svjetski, bivši europski i aktualni europski doprvak. I u Tokiju je bio jedan od kandidata za medalju.
""To ništa ne znači, jer sam bio svjetski prvak prije dvije godine. Svaka utrka je novo dokazivanje. Osvojiti medalju na natjecanju koje je san svakog sportaša, za mene je ovo ostvarenje svih snova i da više ne otplivam metra, ja sam svoje odradio"", rekao je.
Sinovčić je na okretu bio četvrti i u posljednjih 25 metara je počeo dostizati Kineza. Na koncu je dohvatio broncu, a bio je i blizu srebra.
""Računao sam na okretu da ću biti peti jer oni imaju dobar start, ali sam i znao da ću imati snage za drugih 50 m. Plivao sam svoju utrku i nisam sam se obazirao na druge"", dodao je.
Plivač splitskog Mornara je 2018. osvojio europsko zlato u Dublinu, godinu dana kasnije je u Londonu postao svjetski prvak, a 2020. je bio cilj napasti zlato na paraolimpijskim igrama. No, umiješala se korona, koja je zaustavila svijet.
""Da nije bilo korone sigurno bi ovaj rezultat bio sekundu bolji. Bio sam u vrhunskoj  formi, a onda je došla korona. Sve je poremetila. Žalim i što nije bilo navijača jer mene oni pokreću"", izjavio je Dino.
""Spojio sam četiri fantastične godine""
Na prvom velikom natjecanju nakon povratka u bazen osvojio je srebro na EP u Funchalu u svibnju ove godine.
""Spojio sam fantastične četiri godine. Da mi je netko to rekao prije nekoliko godina ne bi mu vjerovao niti za jednu od tih medalja, a kamoli za sve ove"", poručio je.
Ovo su za njega druge POI. Prvi put je sudjelovao u Rio de Janeiru 2016. godine. Nastupio je pred 10.000 gledatelja, a ugođaj ga je oduševio. U Riju je otplivao i najbolje vrijeme u karijeri (1:14:46 min) osvojivši peto mjesto.
""Kada se vratim bit će fešta u mom malom mjestu Gradac, gdje smo već slavili dva puta kada sam bio europski i svjetski prvak. Sve ih sada pozdravljam, molim te napiši to"", dodao je Sinovčić zahvalivši se HPO-u, klubu, obitelji koji su mu bezuvjetna podrška, roditeljima, prijateljima..
""Kada znaš koliko je ljudi iza tebe, nemaš opciju iznevjeriti ih"", napomenuo je.
Dino od rođenja ima artrogripozu, rijetku bolest zglobova zbog koje ne može potpuno ni ispružiti ni saviti noge. Uglavnom je u invalidskim kolicima, ali može i kratko samostalno hodati, a u posebnim situacijama nosi i ortoze.
Prvu operaciju je imao kao jednogodišnje dijete, a do 2003. bilo ih je 15. Od 2003. kada je posljednji put operiran njegovo stanje je nepromijenjeno, artrogripoza nije progresivna.
Počeo je plivati 2004. u sklopu rehabilitacije, a njegov talent su prepoznali treneri iz PK Mornar. Od 2006. je bio član plivačkog kluba za plivače s invaliditetom Cipal, a potom se vratio u Mornar. Kada ne pliva, voli igrati košarku u kolicima. Vozi i automobil, a vozački ispit položio je s 18 godina iz prvog pokušaja. Jedan je od osnivača KK invalida Split.
""Treba mi malo odmora""
Diplomirao je na Kineziološkom fakultetu u Splitu, a nakon paraolimpijskih igara trebao bi početi raditi kao trener plivanja.
""Sada se želim dobro odmoriti, prošla godina je bila udarna. Imao sam preko 160 dana priprema izvan Splita, bez natjecanja. Treba mi malo odmora,"" poručio je na kraju.
Njegov trener Slobodan Glavčić nije mogao sakriti emocije.
""Iza ove medalje stoji jako puno truda, uloženog rada, prepreka, ali i lijepih stvari. Ovom medaljom smo naplatili sve što smo uložili"", kazao je Glavčić sa suzama u očima.
""Znali smo da će utrka biti neizvjesna, No, njegove duge ruke kada ih je raskrilio odradile su posao. Dino je najjači kada je najpotrebnije"", dodao je zahvalivši se klubu Mornar što mu je dozvolio da godinu dana radi isključivo s Dinom.
Izbornik reprezentacije Igor Berislavić čestitao je Sinovčiću i njegovom treneru na velikim uspjehu.
""Čestitam Dini, njegovom trener i cijelom stručnom timu što su izdržali veliki pritisak s kojim su se nosili, pogotovo ovu godinu jer je Dino slovio kao jedan od favorita i s tim se nije lako nositi. Odradio je utrku maestralno i ponos je svih nas"", kazao je Berislavić.",sport
https://web.archive.org/web/20210904112625/https://www.index.hr/sport/clanak/djokovic-poludio-na-navijaca-nisam-razmazeno-deriste-ne-toleriram-provokatore/2301482.aspx,djokovic-poludio-na-navijaca-nisam-razmazeno-deriste-ne-toleriram-provokatore,"NOVAK ĐOKOVIĆ je lako pobijedio Tallona Griekspoora (6:2, 6:3, 6:2) u drugom kolu US Opena.
Puno više problema imao je s gledateljem, objasnio je nakon meča:
""Netko tko voli momčadske sportove poput nogometa i košarke reći će: ‘Kakvo razmaženo derište’. Ali ovi ljudi pričaju dok mi igramo. Ovo je drugačiji sport. Dosta je buke tijekom noćnih mečeva, ali to mi toliko ne smeta. Nekada ljudi od uzbuđenja tijekom poena vrisnu, ispuste neki zvuk. To je u redu. Ali, ako netko to konstantno radi namjerno, onda nema tolerancije za to. To nije dobro za nas igrače. Neki čovjek je večeras na meču namjerno vrisnuo baš kada sam trebao udariti lopticu i riješiti poen i to je bio vrlo bitan poen. Napravio je nekoliko puta to i prije i poslije tog poena.""",sport
https://web.archive.org/web/20210904112625/https://www.index.hr/sport/clanak/dodig-i-bopanna-uz-preokret-stigli-do-pobjede-na-us-openu/2301652.aspx,dodig-i-bopanna-uz-preokret-stigli-do-pobjede-na-us-openu,"IVAN DODIG I Indijac Rohan Bopanna plasirali su se u 2. kolo muških parova na posljednjem ovogodišnjem Grand Slam turniru, US Openu u New Yorku.
Hrvatsko-indijska kombinacija, postavljena za 13. nositelje turnira, na startu je svladala Australce Jamesa Duckwortha i Jordana Thompsona. Pobjeda je upisana nakon preokreta, a bilo je 3:6, 6:3, 7:6(1).
Sljedeći suparnici Dodigu i Bopanni bit će Hugo Nys i Arthur Riderknech koji su se u drugo kolo plasirali nakon predaje Caspera Ruuda i Miomira Kecmanovića pri svojem vodstvu 6:2, 2:0.",sport
https://web.archive.org/web/20210904112420/https://www.index.hr/magazin/clanak/ekipa-iz-lakijeva-omiljenog-kafica-skuplja-donacije-za-njegov-sprovod-tu-je-bio-doma/2301695.aspx,ekipa-iz-lakijeva-omiljenog-kafica-skuplja-donacije-za-njegov-sprovod-tu-je-bio-doma,"JEDAN mali kafić u zagrebačkom kvartu Voltino ovih je dana mjesto na kojem se okupljaju mnogi prijatelji, susjedi i štovatelji Lakija iz Noćne more.
""Poveznica između Lakija i SuperHrvoja se proteže još daleko u 1980-e godine. Tu je Laki tih godina proslavljao uspjehe i tugovao poraze svog Dinama, devedesetih je svjedočio događanjima tijekom osnivanja Hrvatske, a 2000-ih slavio uspjehe hrvatskih sportaša i tako sve do svoje smrti. SuperHrvoje je bio njegov drugi dom, ako ne i prvi, a on je bio naše zaštitno lice, kako kafića tako i cijelog kvarta, ali i grada"", priča za Index Robi iz SuperHrvoja, Lakijevog omiljenog kafića.

""Laki je bio omiljeno lice svih prijatelja, gostiju i osoblja kafića"", naglašava. Ljudi u kafiću već nekoliko dana ostavljaju posvete Lakiju, a za njega je nakon smrti odvojen i poseban stol sa slikom, bocom piva i svijećom.
Prikupljanje pomoći za sprovod
Za svog najvjernijeg i najpoznatijeg gosta ekipa iz SuperHrvoja odlučila je pokrenuti humanitarnu akciju za pomoć u organiziranju sprovoda. Donacije se prikupljaju u kafiću, a mnogi posljednjih dana neprestano zovu i mole da i oni pomognu uplatom za Lakija. 
""Sredstva koja su prikupljena bit će iskorištena za organizaciju sprovoda, sve u suradnji s njegovom obitelji. Iznos koji ostane planiramo predati njegovoj nećakinji, koju je stalno spominjao. Njoj bi taj novac pomogao u obnovi kuće oštećene potresom. To bi sigurno bila i Lakijeva želja"", objašnjava nam Robi.

""Odaziv je iznad svih očekivanja, kako od ljudi iz kvarta i Zagreba tako i od ljudi iz cijele zemlje, ali i inozemstva, koji su voljni pomoći pri ispraćaju našeg Lakija. Ekipa iz kvarta spominje i crtanje murala posvećenog njemu, ali ta je ideja još u povojima"", dodaje.
""Tu se rodio, živio i na kraju i umro""
Ekipa iz SuperHrvoja nije dvojila ni trenutka oko organiziranja pomoći za Lakijev sprovod. On im je, kažu, bio kao stariji brat.
""On je tu bio doma, bili smo mu kao dio obitelji, a on nama kao stariji brat uvijek spreman za zabavu. On se tu rodio, živio i na kraju i umro"", naglašavaju. Rado se u pričama i sjećaju anegdota vezanih uz Lakija.

""Ima jako puno doživljaja s njim, ali izdvaja se jedan odlazak ekipe iz SuperHrvoja s njim na utakmicu Dinama. Trebalo nam je sat vremena za put od Pimpeka do tribine, što je put od oko 200 metara, jer su ga ljudi stalno zaustavljali da ga pozdrave i slikaju se s njim. Bio je velika zvijezda i to je ostao do smrti. Njegovi subotnji odlasci na snimanje Noćne more su uvijek kretali iz SuperHrvoja i bili su začinjeni s njegovim show-programima koje su slušali gosti kafića. On je bio stand-up maher i prije ovih novih komičara"", prisjećaju se iz SuperHrvoja pa podsjećaju na njegovu legendarnu koreografiju na pjesmu Gdje je nestao čovjek, kao i na brojne YouTube isječke s Lakijem u prvom planu koji i danas nasmijavaju i oduševljavaju mnoge.
""Očekujemo da će se svi u molitvi sjetiti našeg Lakija onako kako ga se mi sjećamo, kao našeg štrafastog leoparda, naše vjeverice, biciklista, čagera, dinamovca, Zagrepčanca, Hrvata... Legende još za života"", poručuju te dodaju da, s obzirom na to da se očekuje velik broj ljudi na Lakijevom sprovodu, mole sve da se pridržavaju epidemioloških mjera.
Lakijev sprovod održat će se u utorak 7. rujna u 11:40 sati na Miroševcu.",magazin
https://web.archive.org/web/20210904112420/https://www.index.hr/magazin/clanak/elton-john-objavljuje-novi-album-snimio-je-pjesme-s-nicki-minaj-i-duom-lipom/2301247.aspx,elton-john-objavljuje-novi-album-snimio-je-pjesme-s-nicki-minaj-i-duom-lipom,"BRITANSKA pop zvijezda Elton John najavio je u srijedu da će sljedećeg mjeseca objaviti novi album pod nazivom The Lockdown Session, nastao u suradnji s brojnim umjetnicima tijekom karantene.
Album sa 16 naslova izlazi 22. listopada i donosi nove pjesme uz zvučna imena poput Due Lipe, Miley Cyrus, Nicki Minaj i Stevieja Wondera.
Objavu dijeli Elton John (@eltonjohn)
""Posljednje čemu sam se nadao tijekom karantene je novi album. Ali kako je pandemija odmicala, (pjesme) su samo izvirale"", objasnio je Sir Elton. 
""Neka snimanja su obavljena na daljinu, putem Zooma, što nikada ranije nisam radio"", ispričao je Elton John.
Najavljuje nešto potpuno drugačije
Druga snimanja su se odvijala prema strogim sigurnosnim pravilima, kada su izvođači bili odvojeni staklom.
""Ali sve pjesme na kojima sam radio su bile zanimljive i raznolike, potpuno drugačije od svega po čemu sam poznat, i izvele su me iz moje zone komfora prema potpuno novom teritoriju"", opisao je. 
Objavu dijeli Elton John (@eltonjohn)
Elton John kreće 2022. na oproštajnu turneju po Europi i Sjevernoj Americi.
Taj 74-godišnji pjevač je počeo svoju oproštajnu turneju Farewell Yellow Brick Road 2018. i predvidio 300 koncerata u tri godine po svijetu, ali planove mu je poremetila pandemija koronavirusa. 
Turneja će početi u svibnju 2022.u Frankfurtu i završit će šest mjeseci kasnije u Los Angelesu.",magazin
https://web.archive.org/web/20210904112625/https://www.index.hr/sport/clanak/francuski-mediji-caletacar-ce-biti-izbacen-iz-ekipe-marseille-je-bijesan-na-njega/2301319.aspx,francuski-mediji-caletacar-ce-biti-izbacen-iz-ekipe-marseille-je-bijesan-na-njega,"LA PROVENCE piše, a ostali francuski mediji prenose, da je Duje Ćaleta-Car razbjesnio i sabotirao Marseille odbijanjem transfera u čak tri kluba ovog ljeta, nakon što je njegov klub prihvaćao ponude zainteresiranih.
West Ham je prema spomenutom izvoru prvi klub čiju je Marseille ponudu prihvatio, ali je Ćaleta-Car odbio otići, dok su preostala dva to bezuspješno pokušali na samom kraju prijelaznog roka. Radi se o Valenciji i Wolverhamptonu. 
Svi oni su za Ćaleta-Cara nudili, a Marseille prihvaćao oko 20 milijuna eura.
Provence navodi da je Marseille jako ljut na svog stopera jer je odbijanjem da ode ugrozio dolazak Aminea Harita iz Schalkea, kao i onemogućio klub da prikupi novac potreban za kupnju još jednog napadača.
""Umjesto toga, hrvatski internacionalac odlučio je ostati i boriti se za mjesto u momčadi Jorgea Sampaolija iako je u konkurenciji Williama Salibe, Alvara Gonzaleza, Leonarda Balerdija, Luana Peresa i Jordana Amavija osuđen na klupu. Tako ove sezone nije odigrao ni jednu od četiri utakmice za Marseille"", pišu Francuzi i otkrivaju:
""Marseille će kazniti Ćaleta-Cara najvjerojatnije izbacivanjem iz prve momčadi u rezervnu te zabranom treniranja s prvotimcima.""
Hrvatski branič (24) francuskog velikana u Marseille je došao prije tri godine iz Salzburga, uz odštetu od 19 milijuna eura. Od tada je za Olympique odigrao 91 utakmicu.
Za Hrvatsku je zabilježio 17 nastupa. Na Euru je bio prvotimac u dvije utakmice, a u sinoćnjoj utakmici kvalifikacija za SP kod Rusije u zadnji tren je ušao u prvu momčad umjesto ozlijeđenog Joška Gvardiola.
Transfermarkt mu vrijednost procjenjuje na 25 milijuna eura. ",sport
https://web.archive.org/web/20210904112805/https://www.index.hr/vijesti/clanak/frankfurtski-aerodrom-sprema-se-za-tesku-zimu/2301600.aspx,frankfurtski-aerodrom-sprema-se-za-tesku-zimu,"OPERATER zračne luke u Frankfurtu Fraport priprema se za zatišje u turizmu nakon naglog skoka broja putnika tijekom ljetne sezone, a njegov čelnik predviđa češće oscilacije putovanja i u budućnosti.
S obzirom na pandemiju, Fraport očekuje ""tešku zimu"", a iduće godine poslovanje bi se trebalo značajno poboljšati, rekao je u četvrtak izvršni direktor Stefan Schulte.
U kolovozu je kroz zračnu luku Frankfurt, jednu od najprometnijih u Europi, prošlo oko 3.2 milijuna putnika, što je još uvijek otprilike upola manje nego u kolovozu 2019.
Očekuje se da će do rujna i listopada brojke pasti na 40 posto pretpandemijske razine, rekao je Schulte.
Šef Fraporta očekuje i da će broj putnika u budućnosti češće oscilirati, s puno jačom ljetnom sezonom i daleko većim prometom vikendima nego prije.
Druga je strana kovanice, po njegovim riječima, to što će poslovanje vjerojatno biti slabije zimi i što će vjerojatno biti razdoblja s osjetno manjim prometom tijekom tjedna, rekao je.
Kompanija na taj problem planira odgovoriti ""znatno većom fleksibilnošću"" u poslovanju, što će vjerojatno utjecati na radno vrijeme osoblja.
Glavni je razlog fluktuacija razlika između poslovnih i turističkih putovanja. Schulte procjenjuje da će tijekom nadolazeće zime poslovna putovanja vjerojatno nadmašiti najvišu razinu u pandemijskoj 2020. godini.
Turističkih će pak putovanja po njegovoj procjeni biti manje jer mnogi ljudi nisu sigurni kako će se razvijati pandemija i broj zaraženih.",vijesti
https://web.archive.org/web/20210904112420/https://www.index.hr/magazin/clanak/hana-rodic-o-svom-izgledu-u-zadnjih-sest-mjeseci-u-sebe-sam-ulozila-7000-eura/2301702.aspx,hana-rodic-o-svom-izgledu-u-zadnjih-sest-mjeseci-u-sebe-sam-ulozila-7000-eura,,magazin
https://web.archive.org/web/20210904112625/https://www.index.hr/sport/clanak/hrgovic-babic-od-sebe-radi-klauna-necu-se-spustati-na-taj-klosarski-nivo/2301497.aspx,hrgovic-babic-od-sebe-radi-klauna-necu-se-spustati-na-taj-klosarski-nivo,"FILIP HRGOVIĆ će sljedećeg petka na Worthersee Stadionu u Klagenfurtu boksati s Crnogorcem Markom Radonjićem, a hrvatski boksač će braniti IBF-ovu titulu.
Prva je to borba za Hrgovića od studenog prošle godine kad je tehničkim nokautom u petoj rundi pobijedio Amerikanca Rydella Bookera. Protivnik će mu biti 31-godišnji Radonjić s omjerom 22-0, a sve mečeve u karijeri dobio je nokautom. Radonjić je trenutačno 231., a Hrgović 29. na BoxRec ljestvici.
Hrgović je trebao boksati protiv Michaela Huntera, no taj meč je propao. Eddie Hearn je pokušao dogovoriti zamjenski meč, ali nitko s IBF-ove liste nije želio prihvatiti borbu pa je dogovoren meč s Radonjićem.
Iscrpljivao se psihički i fizički
""Sretan sam što sam ponovno u akciji. Da sam normalan, već bih poludio, ali budući da nisam normalan, nisam ni poludio. Bilo je jako stresno i ne ponovila se ovakva godina. Najviše sam propatio ja jer sam svakih nekoliko tjedana dobivao novu poruku o nekom novom protivniku i novom datumu. Ja ne znam lagano trenirati i kad treniram onda to bude na maksimumu tako da sam se stalno iscrpljivao i psihički i fizički. Stalno sam bio u iščekivanju i nisam znao kakve sparing-partnere da naručim"", rekao je Hrgović na press konferenciji uoči meča i dodao:
""S Hunterom se pregovaralo mjesecima, a on se dan prije potpisa ugovora prestao javljati i tako nas je malo izvozao. Nije mi jasno zašto su svi odbijali taj meč kad imaju priliku jako dobro zaraditi sa mnom u ringu. Valjda su zaključili da me ne mogu pobijediti, drugi odgovor nemam"".
Alen Babić je prije nekoliko dana na Instagramu ponovno prozvao Hrgovića i poručio mu da je spreman za meč s njim.
""Hajde, Hrga, mangupe jedan. Baci ponudu. Završit ću ti karijeru, zadnje što ćeš vidjeti je običan redar, mangupe jedan"", objavio je Babić u videu na Instagramu koji je Babić komentirao na press konferenciji.
Petnaest godina je boksu, a ništa nije napravio
""Babić je za mene smiješan u svakom smislu. Meni je ispod časti spuštati se na taj klošarski nivo i kao čovjek i kao sportaš. Sramota je kako taj čovjek radi od sebe klauna. U boksu je petnaest godina, a nikad nije napravio neki značajniji rezultat. Išao je na kvalifikacije za Olimpijske igre i izgubio nokautom u prvoj rundi. Ja imam talent za neke bolje stvari"", rekao je Hrgović.
Njegov menadžer Željko Karajica komentirao je zašto do borbe između njih za sad ne može doći.
""Filip ima svoj put, a na njemu nije Alen Babić. Filip je među 15 boraca na IBF-ovoj listi, a Babića tamo nema. Svaka njemu čast. Mi njega ne prozivamo. To je lako raditi preko medija, ali morate imati poziciju da biste to radili. Filip se mora što prije boriti za svjetsku titulu i Babić nije ni u kakvim kombinacijama. Možda jednog dana. Znam da svi u Hrvatskoj to žele, ali za nas to stvarno nema smisla"", kazao je Karajica.",sport
https://web.archive.org/web/20210904112625/https://www.index.hr/sport/clanak/hrvatski-kosarkasi-protiv-slovenije-u-kvalifikacijama-za-sp/2300802.aspx,hrvatski-kosarkasi-protiv-slovenije-u-kvalifikacijama-za-sp,"HRVATSKA košarkaška reprezentacija će u prvom krugu kvalifikacija za Svjetsko prvenstvo 2023., kojem će domaćini biti Filipini, Japan i Indonezija, igrati u skupini C sa Švedskom, Finskom i Slovenijom. Tako je odlučeno u utorak na ždrijebu u švicarskom Miesu.
Za plasman na SP borit će se 32 europske reprezentacije, a njih 12 plasirat će se na SP. U prvom krugu kvalifikacija ima osam skupina s po četiri reprezentacije, a tri najbolje nastavit će natjecanje u drugom krugu, prenoseći sve rezultate iz prvog dijela. 
 Prvi kvalifikacijski ciklus ima tri termina u kojima će svaka reprezentacija odigrati po dvije utakmice. Prvi je od 22. do 30. studenog ove godine, zatim od 21. veljače do 1. ožujka 2022. te od 27. lipnja do 5. srpnja sljedeće godine.
 U drugom dijelu kvalifikacija spajanjem po tri reprezentacije bit će stvorene nove četiri skupine od po šest momčadi, iz kojih će po tri najbolje izboriti plasman na Svjetsko prvenstvo. U šest kvalifikacijskih ciklusa svaka će reprezentacija odigrati 12 utakmica, po šest na domaćem terenu i u gostima.
Hrvatska je do sada triput nastupila na svjetskim prvenstvima. Generacija predvođena Tonijem Kukočem i Dinom Rađom je 1994. u Kanadi osvojila brončanu medalju. Na SP-u 2010. u Turskoj Hrvatska je poražena u osmini finala od Srbije, a četiri godine poslije u Španjolskoj u istoj fazi natjecanja hrvatski su košarkaši izgubili od Francuske.",sport
https://web.archive.org/web/20210904112420/https://www.index.hr/magazin/clanak/ivana-paradzikovic-ima-novi-posao-na-televiziji-evo-o-cemu-je-rijec/2301689.aspx,ivana-paradzikovic-ima-novi-posao-na-televiziji-evo-o-cemu-je-rijec,"IVANA PARADŽIKOVIĆ pronašla je novi posao. Kako javlja Slobodna Dalmacija, na novom regionalnom televizijskom kanalu će uređivati i voditi istraživački magazin nalik Provjerenom. 
Navode i kako je riječ o news kanalu sličnom N1 televiziji, koji će pokrivati aktualnosti s područja zemalja regije. Prezentacija imena i koncepta bi trebala biti na ovogodišnjem Weekend Media Festivalu u Rovinju, koji se održava od 23. do 26. rujna.
Objavu dijeli ivanaparadzikovic (@ivanaparadzikovic)
Ivana je rekla kako još nije vrijeme da otkrije detalje novog posla.
""Kada bude vrijeme za izjave, rado ću je dati"", rekla je za Slobodnu Dalmaciju.
Objavu dijeli ivanaparadzikovic (@ivanaparadzikovic)
Podsjetimo, u svibnju ove godine saznalo se da je Ivana raskinula ugovor s Novom TV, gdje je uređivala i vodila emisiju Provjereno. 
""Nakon 15 godina na Novoj TV došlo je vrijeme za promjene i moje nove profesionalne izazove. Uvijek ću biti ponosna na emisiju koju smo stvarali, na sve pozitivne promjene koje smo donijeli, na sve priče koje smo ispričali"", rekla je Ivana Paradžiković nakon vijesti da je raskinula ugovor s Novom TV.",magazin
https://web.archive.org/web/20210904112420/https://www.index.hr/magazin/clanak/izasao-trailer-za-novog-jamesa-bonda-ljudi-su-odusevljeni-godinama-smo-ovo-cekali/2301048.aspx,izasao-trailer-za-novog-jamesa-bonda-ljudi-su-odusevljeni-godinama-smo-ovo-cekali,"OBJAVLJEN je trailer za 25. nastavak Jamesa Bonda. Film nosi naziv No Time to Die, a ovo je posljednji nastup Daniela Craiga u ulozi agenta 007. 
U jednom danu trailer je pregledan gotovo 300 tisuća puta. Film bi se u kinima trebao pojaviti 30. rujna. 
Obožavatelji filmova o Jamesu Bondu oduševljeni su trailerom i s nestrpljenjem iščekuju film, čija je objava već bila odgođena zbog pandemije koronavirusa.
""Ne mogu dočekati da pogledam film. Daniel Craig je moj omiljeni Bond"", ""Godinama čekamo na ovo. Nadam se da će ovo biti epski zaključak Daniela Craiga kao Jamesa Bonda"", ""Ovaj film izgleda predobro. Pogledat ću ga odmah čim izađe"", ""Previše sam uzbuđen"", ""Napokon nešto u ovoj godini čemu se mogu radovati"", samo su neki od brojnih komentara obožavatelja.
U ovom nastavku Bond napušta aktivnu službu i posvećuje se mirnom životu na Jamajci. No, njegov mir ne potraje dugo. James Bond se u traileru suočava licem u lice s neprijateljem Ernstom Stavrom Blofeldom, kojeg glumi Christoph Waltz.
U videu se vidi i 00 agentica Nomi, koju glumi Lashana Lynch. U traileru pojavljuje se i Ana de Armas, kao CIA-ina operativka Paloma te negativac Safin, kojeg glumi Rami Malek. Madeleine Swann, koju glumi Lea Seydoux, a s kojom je agent 007 pobjegao u filmu Spectre, pojavljuje se i u ovom nastavku.
Film je režirao Cary Joji Fukunaga, a snimanje se održalo na lokacijama u Londonu, Italiji, Jamajci i Norveškoj. ",magazin
https://web.archive.org/web/20210904112420/https://www.index.hr/magazin/clanak/jarni-usred-emisije-dobio-pitanje-o-sakou-imao-je-kratak-odgovor/2301211.aspx,jarni-usred-emisije-dobio-pitanje-o-sakou-imao-je-kratak-odgovor,"ROBERT JARNI sinoć je u emisiji Nove TV u kojoj je komentirao utakmicu Rusija-Hrvatska dobio pitanje i o sakou zbog kojeg je postao hit na društvenim mrežama.
""Pitanje za Jarnija. Gdje je kupio sako?"" osvanulo je na ekranu i nasmijalo voditelja i goste u studiju. ""Ostat će ipak tajna"", rekao je kratko Jarni.
""Ali življi je sako gotovo bio od boljeg dijela utakmice"", dodao je voditelj. ""Ha, ne znam..."", rekao je Jarni.
Jarnijev prugasti sako sinoć se komentirao na Twitteru.
""Robert Jarni je pobjednik"", ""Robert Jarni, ali i prodavač šećerne vate u lunaparku"", komentirali su tviteraši uz fotografije Jarnijeva modnog odabira. Neki su ga usporedili s Bubimirom, a bilo je i onih koji su zaključili da je to ""sportski hommage Šojiću"".",magazin
https://web.archive.org/web/20210904112625/https://www.index.hr/sport/clanak/je-li-ovo-najbolja-golmanska-rola-u-rukometu-ikad-pogledajte-sto-je-radio-landin/2300386.aspx,je-li-ovo-najbolja-golmanska-rola-u-rukometu-ikad-pogledajte-sto-je-radio-landin,"KIEL je u prijateljskom susretu pobijedio Veszprem 35:34 nakon preokreta u posljednjim minutama u režiji čudesnog danskog golmana na vratima njemačkog kluba Niklasa Landina.
Utakmica se do zadnjih desetak minuta igrala u revijalnom tonu, obrana kao da nije ni bilo i golovi su pljuštali na obje strane. Devet minuta prije kraja Mađari su pobjegli na velikih 32:28 i očekivalo se da će slaviti, ali onda je na scenu stupio jedan od najboljih golmana u povijesti rukometa.
Telekom Veszprém - THW Kiel 34:35 (17:18)
Telekom Veszprém: Corrales, Cupara - Manaskov 2, Yahia 5, Nenadic 2, Maqueda, Nilsson 3, Ligetvári 4, Marguc 4, Strlek 10, Lukács, Blagotinsek 2, Mahé, Ilic, Dörnyei, Lékai 1, Sipos 1.
THW Kiel: N. Landin, Saggau, Quenstedt - Ehrig, Duvnjak 3, Sagosen 5, Reinkind 8, M. Landin 4, Weinhold 4, Wiencek 1, Ekberg 5, Benitez, Wáger, Dahmke 1, Zarabec, Horak, Bilyk 1
.@Niklas_Landin the last 10 minutes of today’s friendly against Veszprém. Unreal!#handball pic.twitter.com/mc1ucs7l1p",sport
https://web.archive.org/web/20210904112625/https://www.index.hr/sport/clanak/katalonski-sport-citira-celnika-barce-griezmanna-bismo-mijenjali-i-za-paju-patka/2301343.aspx,katalonski-sport-citira-celnika-barce-griezmanna-bismo-mijenjali-i-za-paju-patka,"SVJEDOČILI smo pravoj drami u posljednjim minutama prijelaznog roka. Tri velika transfera, koja su ovisila jedan o drugome, a koja su tijekom dana bila navodno sigurna, pred sam kraj zatvaranja nogometne tržnice umalo su propala zbog pada sustava registracije igrača u uredima La Lige.
Premda se činilo da su povratak Griezmanna u Atletico, odlazak Saula u Chelsea te transfer De Jonga u Barcelonu dogovoreni i odrađeni, u samom finišu prijelaznog roka sve se zakompliciralo. Kako je pao sustav preko kojeg se registriraju igrači, u jednom trenutku je izgledalo da će Francuz ostati u Barceloni, a Španjolac u Atleticu. Ipak, u posljednjim sekundama problem je riješen.
U Barci slave odlazak Francuza
U Barceloni su odahnuli, iako su financijski katastrofalno prošli ako gledamo posao s Griezmannom. Prije samo dvije godine iz Atletica je pompozno došao za čak 120 milijuna eura, a sad ga je Simeone vratio na posudbu za samo 10 milijuna i dodatnih 40 ako ga oduče otkupiti. Ako znamo da je Simone već pristao na zamjenu Griezmann - Felix, što je stopirao većinski vlasnik kluba Miguel Angel Hill, onda je jasno kakav je posao napravio klub iz Madrida.
No, u Barceloni ne tuguju za Francuzom. Štoviše, katalonski Sport citira jednog od čelnih ljudi iz sportskog sektora Barcelone koji je rekao: ""Mijenjali bismo ga i za Paju Patka.""
Kad je pao sustav za registraciju igrača, par minuta prije ponoći, kamere su uhvatile direktora Barcelone Mateua Alemanyja kako se hvata za glavu misleći da će posao propasti i da će Griezmann ostati u Kataloniji.
Simbol ludila zbog kojeg je Messi morao otići
Francuz nikad nije bio dobrodošao u Barceloni i to je bilo jasno kad je prije dvije godine dolazio na Camp Nou. Sport je tada pisao kako ""svlačionica ne želi Griezmanna"".
Bivši gazda Barce Josip Maria Bartomeu posljednjih nekoliko godina bez ikakve sportske logike kupovao je igrače i davao im brutalno visoke plaće. Situacija koju je u klubu zatekao Laporta kad je preuzeo klub bila je katastrofalna, a zbog financijskog kraha je morao otići i Messi.
U Barceloni smatraju da je Griezmann bio simbol tog mahnitog trošenja i zato su ga se po svaku cijenu željeli riješiti.",sport
https://web.archive.org/web/20210904112805/https://www.index.hr/vijesti/clanak/klimatski-znanstvenik-ovo-je-distopijski-trenutak/2301471.aspx,klimatski-znanstvenik-ovo-je-distopijski-trenutak,"""JA SAM klimatolog i u srijedu navečer gledao sam kako kiša ispred mog prozora u New Yorku ruši lokalni rekord najveće akumulacije u sat vremena. Bio je to događaj koji je uzrokovao katastrofalne poplave i kvarove na infrastrukturi na širem području New Yorku i na sjeveroistoku SAD-a, izazvan ostatkom snažnog uragana koji je prije nekoliko dana izazvao još veća razaranja u Louisiani"", za CNN piše Adam Sobel. Njegov komentar prenosimo u cijelosti.
""Zapanjeni smo""
Ovo je trenutak kad bi me obično pozvali u televizijske vijesti da objasnim zašto u toplijoj klimi uragani i jake kiše postaju sve ekstremniji. Ne mogu to učiniti. Ne danas. U ovom distopijskom trenutku jednostavno to ne mogu i mislim da nisam sam. Imam mnogo prijatelja i kolega koji proučavaju ekstremne vremenske uvjete, u akademskim krugovima, vladi i privatnom sektoru. Mislim da mogu govoriti u ime mnogih od nas kad kažem da smo zapanjeni, ističe Sobel.
Čitajući ovo, sigurno ste svjesni da su klimatolozi godinama upozoravali da će nam globalno zagrijavanje izazvano ljudskim aktivnostima u budućnosti donijeti češće i žešće ekstremne vremenske događaje. Kad nas pitaju, pokušavamo objasniti u kojoj su mjeri oni reprezentativni za te trendove, nasuprot takozvanim nesrećama prirode. Naravno, takvi su  događaji oboje istovremeno, u različitom stupnju. I u svojim odgovorima pokušavam razjasniti njihove nijanse.

""Neprestane i složene ekološke katastrofe su dovoljne da nas šokiraju""
Međutim, sada događaji dolaze takvom brzinom i žestinom da se te nijanse čine besmislenima, nastavlja Sobel. Neprestane i složene ekološke katastrofe samo ovog ljeta - požari, toplinski valovi, suše, poplave i uragani - vjerojatno bi bile dovoljne da nas šokiraju. Ali one također dolaze nakon godinu i pol dana pandemije. Što je još gore, dolaze usred aktualne krize za našu demokraciju koja nas, kao narod i vrstu, sprječava da učinkovito odgovorimo na bilo koji od ovih izazova.
Vijesti o poplavama na sjeveroistoku SAD-a, požari koji gore na zapadu zemlje i prespori oporavak od uragana Ide u Louisiani natječu se za našu pozornost s vijestima da su Vrhovni sud i zakonodavno tijelo Teksasa, barem trenutačno, uspjeli ograničiti pravo na pobačaj, baveći se onim što mi izgleda kao najgori udarac ravnopravnosti spolova tijekom mog života.
To se dogodilo neposredno nakon što je isto to zakonodavno tijelo usvojilo drugi zakon koji nameće stroga nova ograničenja prava glasa. Ovaj potez podržava izborna jedinica koja i dalje tvrdi da su predsjednički izbori 2020. namješteni. Ista ta teksaška vlada, kao i druge poput nje, učinili su sve što je u njihovoj moći da podrže one koji se opiru uvođenju javnozdravstvenih mjera za spašavanje života u pandemiji - maski i cjepiva - čak i dok brojevi zaraženih, hospitalizacija i smrtnih slučajeva rastu.
Kako bismo s ovom retrogradnom frakcijom, toliko moćnom u našoj nacionalnoj politici, trebali riješiti problem klime?
""Sveopće poricanje klimatskih promjena jenjava""

Znam da ovo nije stav koji pomaže. Bez obzira na sve loše vijesti, istovremeno postoji ogroman pozitivan zamah kad je riječ o klimi. Predsjednik i demokratska većina u Kongresu ozbiljno pristupaju tom pitanju, a zakonski prijedlozi o usklađivanju infrastrukture i proračuna nude potencijalno povijesnu priliku za ulaganja u čistu energiju, prilagodbu klimi i klimatsku pravdu. Klimatski pokret mladih energičan je i inspirativan. Sveopće poricanje klimatskih promjena jenjava.
U cjelini, klimatski problem je u načelu rješiv, tvrdi Sobel. S postojećom tehnologijom i resursima te s odgovarajućim kolektivnim naporom i političkom voljom, mi kao ljudska vrsta imamo sve što je potrebno da izmijenimo naš energetski sustav kako bismo smanjili zagrijavanje u budućnosti. Tako ćemo se prilagoditi i zaštititi najugroženije od onoga što se ne može spriječiti.
No, mnogi među nama, uključujući i one na pozicijama moći, ne žele raditi te stvari ili čak stvari koje bi se osobno činile mnogo neposrednijima, poput poticanja na cijepljenje protiv covida-19. Pokušaji da ih se u to uvjeri doimaju se prilično beznadnima. Čini se da je dio razloga zbog kojeg ne žele podržati znanstveno dokazane mjere i to što oni među nama koji im se ne sviđaju kažu da bi to trebali učiniti.
Rješavanje klimatskog problema ne zahtijeva samo povjerenje u znanost već zajedničke vrijednosti i volju za kolektivnim djelovanjem na opće dobro. Svega toga nedostaje. To me plaši, puno više od ugljikova dioksida u atmosferi.
""Nema koristi od predavanja pesimizmu bilo zbog klime, bilo zbog politike""
Nema koristi od predavanja pesimizmu bilo zbog klime, bilo zbog politike. Jedini racionalan odgovor je učiniti ono što možemo, u granicama koje nam nameću individualne i kolektivne okolnosti, kako bismo napravili pozitivne promjene.
Govorite u javnosti, organizirajte se, donirajte novac, glasajte.
Posvetimo se svi tome, kako god možemo.
Ali u ovakvim danima i to je teško.",vijesti
https://web.archive.org/web/20210904112420/https://www.index.hr/magazin/clanak/koje-catrice-proizvode-ubaciti-u-svoju-kozmeticku-torbicu-ove-jeseni-i-zime/2300548.aspx,koje-catrice-proizvode-ubaciti-u-svoju-kozmeticku-torbicu-ove-jeseni-i-zime,"DA BUDEMO sigurni i zdravi! Nikada prije ova želja nije značila više u cijelom svijetu. Čeznemo za emocionalnom i fizičkom dobrobiti, sigurnošću, mogućnostima opuštanja i trenucima sreće u svijetu koji se neprestano mijenja. I to se odnosi na sva područja života. Dakle, CATRICE srcu bitno da vam CATRICE osigura malo bezbrižnosti s našim novim proizvodima za sezonu jesen / zima 2021. i da podijelimo s vama našu radost i strast za make-upom.
A sve to želimo učiniti na potpuno worry-free (bezbrižan) način, jer naše odgovorno ponašanje prema našem planetu sve više postaje temeljna potreba potrošača.

CATRICE vjeruje da bi svi ljubitelji ljepote trebali imati pristup održivijim kozmetičkim proizvodima i da bi trebali biti pristupačni svima. Razvoj našeg proizvoda stoga se temelji na sveobuhvatnom motu ""Pristupačna održivost"".
I kao i uvijek, inovativni i uzbudljivi novi proizvodi u našem asortimanu u skladu su s najnovijim trendovima:
Safety First označava značajno povećanu potrebu za sigurnošću, zdravljem i pouzdanošću. Ovaj trend odnosi se na pouzdane proizvode koji nam pružaju bezbrižno, sigurno iskustvo ljepote i rezultata - i vraća nam osjećaj kontrole. Ovaj trend također uključuje nove proizvode Clean ID koji slijede najstroži CATRICE Clean Beauty standardi.
Česta upotreba maski za lice također donosi promjene u našoj svakodnevnoj rutini njege kože. Naši novi trendi proizvodi The Power Of Skincare podržavaju zdravlje, njegu i zaštitu naše kože - i odgovaraju na različite zahtjeve kože.
Iznad svega, trend Happy At Home fokusira se na jednu stvar: na samog sebe - i na to da unutar četiri zida vlastitog doma stvaramo oazu blagostanja za sve životne situacije. Malo vremena za same sebe pretvara se u opsežne rituale samopomoći, a naš se dom redovito pretvara u mali kozmetički salon koji nam daje priliku da se opustimo i njegujemo svoje mentalno zdravlje.
LASH:CHANGER VOLUME MASKARA +
LASH:CHANGER VOLUME MASKARA VODOOTPORNA
Ime ove maskare sve govori: ova maskara podiže &quot;igru trepavica&quot; na potpuno novu razinu - jer kombinira sve što je potrebno za savršen izgled očiju. Tekstura Catrice maskare je duboko crna i lako se nanosi zahvaljujući konusnoj četkici od vlakana. Rezultat: senzacionalan efekt lepeze, snažan volumen i savršeno odvojene trepavice, bez nakupina. Brine li Catrice maskara i za trepavice? Svakako da da, jer njegujuća veganska tekstura također sadrži hijaluronsku kiselinu. Formula Catrice maskare ne sadrži
parfeme, mikroplastične čestice, silikone i parabene. Maskaru je posebno lako ukloniti. Dostupna i u vodootpornoj verziji.
NMPC: 39,90 kn

SEPARATOR TREPAVICA
Ljepljive trepavice? Ljubiteljice ljepote više se o tome ne moraju brinuti - separator trepavica osigurava savršeno odvojene trepavice. Odmah nakon nanošenja maskare, trepavice se pažljivo počešljaju, odvoje i ukloni sav višak maskare. Zahvaljujući blago zakrivljenom obliku, praktični alat se optimalno prilagođava oku i lagan je za rukovanje. Jednostavno obrišite vlažnom krpicom nakon upotrebe i separator je spreman za ponovno korištenje!
NMPC: 27,90 kn
GLAM & DOLL SENSITIVE VOLUME MASKARA
Ako imate osjetljive oči, znate da pronalaženje savršene maskare nije lako. Glam &amp; Doll Sensitive Volume maskara savršen je partner za osjetljive očiju i nošenje kontaktnih leća. Maskara s preciznom elastomer četkicom razvijena je za osjetljive trepavice u skladu s Catrice Clean Beauty standardom, teksture je bez mirisa i oftalmološki je testirana. Zahvaljujući ultra crnoj teksturi, maskara stvara izražajan izgled s posebnim efektom otvorenih očiju. Za široko budan, blistav i apsolutno bezbrižan izgled!
NMPC: 31,90 kn
SENSITIVE TEKUĆI TUŠ ZA OČI
Osjetljive oči, ali tuš za oči je apsolutno neophodan za izražajan make-up očiju? S tekućim sensitive tušem za oči ništa vam ne može stati na put. Tuš za oči je duboko crne boje, otporan na razmazivanje, ima precizni vrh i pogodan je za osjetljive oči i korisnike kontaktnih leća *. Tekstura je bez mirisa i oftalmološki testirana. Savršen par za Catrice Glam &amp; Doll Sensitive Volume maskaru.
NMPC: 27,90 kn
72H NATURAL BROW OLOVKA ZA OBRVE
Jednom nanesena, veganska olovka za obrve ostaje na mjestu do 72 sata, ne razmazuje se, a čak je i vodootporna. Preciznim flomasterom možete stvoriti super prirodan izgled obrva - a to potvrđuje 100% korisnika *. Pantenol koji se nalazi u olovci za obrve daje dlakama na obrvama, kao i koži, poticaj za hidratantnu njegu. Formula je bez ulja i ne sadrži mikroplastične čestice, mineralno ulje, parabene ili parfeme.
NMPC: 31,90 kn
20H ULTRA PRECISION GEL VODOOTPORNA OLOVKA ZA OČI
Pozdravite se sa 18h Colour &amp; Contour olovkom za oči I poželite dobrodošlicu 20h Ultra Precision Gel vodootpornoj olovci za oči. S vrhom od 2 mm koji se može okrenuti nadogradnja olovke za oči omogućuje super preciznu primjenu. Mekana, vodootporna tekstura gela ima visoku, intenzivnu isplativost u boji i daje izgled make-upu očima poseban dodir do 20 sati. Bilo duboko crna, toplo smeđa ili blistavo plava - dostupna u ukupno osam nijansi, olovka za oči nudi savršenu nijansu za svaku boju očiju.
NMPC: 18,90 kn
CLEAN ID ANTI-REDNESS SERUM PRIMER ZA LICE
Svatko sa suhom kožom ili onima koji pate od stresa također se često mora suočiti s crvenilom kože. Kako bi učinkovito suprotstavio pojavu crvenila i dugoročno ga vidljivo smanjio, CATRICE sada lansira Clean ID Anti-Redness Serum Primer protiv crvenila. Sa svojom laganom, mliječno-zelenom teksturom s pantenolom i alantoinom, kao i 96% prirodnih sastojaka kao što su centella asiatica i destilat crnog ribiza, intenzivno umiruje i njeguje kožu te smanjuje crvenilo nakon samo 14 dana. Lice se dokazano osjeća glatko i dobro navlaženo. ** Proizvod je također savršeno pogodan za osjetljivu kožu.
NMPC: 48,90 kn
CLEAN ID HYALURONIC FIXING SPREJ 12H HYDRO
Naprijed puna hidro snaga - ovaj sprej za učvršćivanje s 95 posto prirodnih sastojaka predstavlja ultimativno povišenje vlage. Zahvaljujući teksturi proizvoda s visoko molekularnom, tj. Hijaluronskom kiselinom s dugim lancima, pantenolom i glicerinom, vlaži kožu dvanaest sati, čineći je svježom, nahranjenom i blistavom. Bez obzira koristi li se kao primer, za postavljanje šminke ili za pojačavanje svježine u pokretu - sprej je apsolutno svestran. Pogodan je i za osjetljivu kožu.
NMPC:39,90 kn
CLEAN ID MINERAL DUO PUDER ZA OBRVE
Stvorite prekrasne obrve u trenu s dvobojnim Catrice Mineral Duo puderom za obrve sa 100 posto prirodnih sastojaka. Puder za obrve idealan je za popunjavanje malih praznina i stvaranje prirodnog izgleda ili - zahvaljujući svojoj pokrivnosti koji se može nadograđivati - za apsolutne obrve. Catrice puder za obrve s orasima makadamije i ricinusovim uljem dolazi u visokokvalitetnom papirnatom pakiranju. Za tamnije I svjetlije obrve.
NMPC: 27,90 kn
CLEAN ID PROTECTING SERUM ZA USNE
Protect & Relax - to je stvar s ovim serumom za usne. Njegova lagana tekstura s 83 posto prirodnih sastojaka osjeća se super ugodno, umiruje kožu usana i štiti je od gubitka vlage. Formula s vitaminom E, ekstraktom cvijeta bazge i uljem lavande čini je novom osnovnom u vašoj rutini njege usana.
NMPC: 39,90 kn
CLEAN ID HYDRO FIXING GEL ZA OBRVE
97 posto prirodnih sastojaka i apsolutno pouzdan partner za oblikovanja obrva: Prozirni gel za učvršćivanje s glicerinom optimalno oblikuje obrve s prirodnim izgledom. Rezultat je ugodan i fleksibilan, ali nudi pouzdano i čvrsto držanje. Pogodan i za osjetljivu kožu.
NMPC: 26,90 kn
CLEAN ID PLUMPING CARE ULJE ZA USNE
Ulje mentola, ricinusa i jojobe pretvara ovo ulje za usne u apsolutni vrhunac u njezi usana. Tekstura s mentolom i uljnim kompleksom stvara zagušeni i puni izgled, osigurava meku kožu usana i pruža intenzivnu njegu. Sve u svemu, ulje za usne sadrži 95 posto prirodnih sastojaka, prozirne je, lagane i trnuće teksture i svježeg okusa mente.
NMPC: 39,90 kn
ALL MATT SHINE CONTROL TEKUĆI PUDER
Još više performansi, nove nijanse, moderan dizajn - relaunch popularnog make-upa All Matt Plus Shine Control tekućeg pudera ima sve! Poboljšana, posebno za kožu ugodna tekstura veganskog pudera ne sadrži mineralna ulja, mikroplastične čestice ili parabene i ne sadrži ulja i alkohol. To ga čini idealnim za masnu kožu i kožu sklonu nečistoćama. Osim što traje do 18 sati, matirajući puder sada ima i zaštitu od prenošenja. Vitamin E štiti kožu od slobodnih radikala, a EvermatTM osigurava dugotrajan, mekan mat izgled. Poboljšano pakiranje također je impresivno: nova pumpica omogućuje bolje doziranje pudera, a poklopac je izrađen od reciklirane plastike. All Matt Shine Control tekući puder dostupan je u ukupno 6 nijansi.
NMPC: 52,90 kn
ALL MATT SHINE CONTROL PUDER HEALTHY LOOK
The All Matt Plus Shine Control puder pojačava se novom verzijom Healthy Look. Bež puder ugodne je teksture, stvara mekani mat izgled za zdrav sjaj, a da koža ne izgleda dosadno ili umazano i ustrajno postavlja make-up na svoje mjesto. Puder je dostupan u dvije nijanse.
NMPC: 27,90 kn
GRIP&LAST PUTTY PRIMER ZA LICE
Vaša šminka će zasigurno ostati na mjestu s ovim izvanrednim primerom! Veganska, u početku čvrsta tekstura može se nanijeti lako i higijenski s integriranim aplikatorom i nevidljivo se stapa s kožom.
Istodobno, primer ujednačava pore i nepravilnosti na koži te stvara savršenu podlogu za sve ostale tekuće ili kremaste teksture na koje se mogu uhvatiti. Super važno:primer nije komedogen, ne sadrži parabene ili parfeme - i bez ulja i alkohola.
NMPC: 39,90 kn

ULTIMATE CAMOUFLAGE KREMA
Izvrsne vijesti za ljubitelje popularne kamuflažne kreme: Ponovno se pokreće s poboljšanom teksturom i modernim, ljubičastim dizajnom. Naravno, izvedba ostaje izvanredna! Korektor ima vrlo visoku pokrivnost, dugotrajan je, ne miče se i pravo je čudo od oružja kada je riječ o prikrivanju nečistoća i crvenila na koži. Također je nekomedogen. Ultimate Camouflage krema dostupna je u ukupno šest nijansi, uključujući nijansu breskve koja posvjetljuje.
NMPC: 23,90 kn

FIX & PROTECT SPREJ ZA LICE
Zaštitite svoju kožu! Zaštita od štetnih UV zraka i oštećenja plavog svjetla postat će sastavni dio jutarnje beauty rutine zahvaljujući ovom veganskom spreju sa SPF 20. Ne samo da postavlja make-up, Već također nudi zaštitu od sunčevih zraka i efekata plave svjetlosti - a također je idealan za brze dotjerivanja tijekom dana kako biste osvježili svoj make-up i pružili dodatnu zaštitu kože. Povrh, sadržana aloe vera hidratizira kožu, a ljetni miris vraća uspomene na praznike. Formula ne sadrži mikroplastične čestice, parabene i bez glutena. 
NMPC: 39,90 kn

VEGAN COLLAGEN MATT RUŽ ZA USNE
Lagana, dugotrajna formula za mat usne u živim bojama. Inovativna tekstura novog Vegan Collagen Matt ruža za usne praktički se topi u usne, nudeći nježan osjećaj, pružajući intenzivnu pigmentaciju. Hidratantna formula s veganskim kolagenom, hijaluronskom kiselinom, maslacem muru muru i aloe verom optički povećava usne i ostavlja duboko njegovani osjećaj s intenzivnom pigmentacijom u boji. Ruž za usne dostupan je u deset nijansi – od nude do rosé, ružičaste do crvene i narančaste – s jedinstvenim stvarnim mat završetkom.
NMPC: 31,90 kn
NAIL WHITENING BAZNI LAK
Vitamin C i fini ljubičasti pigmenti pretvaraju ovaj veganski bazni lak u novi neizostavan proizvod za njegu noktiju. Formula vidljivo posvjetljuje nokte. Uz to, prozirni, brzosušeći bazni lak pomaže ujednačiti boje i savršeno priprema nokte za lak u boji. Formula ne sadrži mikroplastične čestice, alkohol ili parfem.
NMPC: 23,90 kn

NAIL REPAIR STRENGTHENING RIDGE FILLER
Usavršeni i ojačani nokti u jednom - nije problem s novim i inovativnim Catrice učvršćivačem noktiju za popravljanje noktiju. Formula s glikolnom kiselinom i uljem sjemenki yuzu pomaže jačanju nokta, pouzdano ih štiti od vanjskih utjecaja i čini ih dotjeranim i pomlađenim. Veganska tekstura Catrice Strengthening Ridge Filera brzo se suši i noktima daje prirodan izgled svojom univerzalnom nude nijansom. Formula ne sadrži mikroplastične čestice, parfeme i alkohol.
NMPC: 23,90 kn
LIP CUSHION PROTECTING MULTI BALZAM ZA USNE
Ali prvo, kava ... da probudite i svoj um i usne! Bogata tekstura novog Multi Balzama sadrži ulje sjemenki kave, kakaov maslac i ulje marule, njeguje i štiti suhe, ispucale usne te ima divan miris aroma kave. I što je najbolje od svega, Multi-balzam se također može nanositi na druga suha područja kože kako bi stvorio istinska čuda u njezi.
NMPC: 31,90 kn
LIP SMOOTHER CARING SCRUB ZA USNE
Sol i šećer - moćni dvojac za fantastične usne. Ovaj bogati piling za usne mliječno-prozirne teksture i nježne arome limete njeguje ispucane usne u dva jednostavna koraka. Prvo, piling od soli i šećera oslobađa usne suhih stanica kože. U drugom koraku, tekstura sa shea maslacem, vitaminom E i kokosovim uljem pruža zdrav blistav izgled s nježnim sjajem. Za prekrasne, mekane usne s dodatnim poticajem svježine!
NMPC: 31,90 kn
PORE CLARIFYING MASKA ZA LICE
Dubinski očišćene pore i profinjena tekstura kože bez učinka sušenja? Da molim! Pore Clarifying Maska by CATRICE kombinira blagodati glinene maske za pročišćavanje pora s efektom teksture i njege kremaste maske. Sadržana salicilna kiselina (1% BHA) čisti kožu duboko u pore kako bi spriječila nečistoće. Bijela glina upija višak sebuma, a kompleks za njegu glicerina, badema, shea maslaca i alantoina pruža njegu i vlagu kako bi se spriječilo isušivanje kože. Jednom tjedno nanesite tanki sloj maske na očišćenu kožu, ostavite da djeluje deset minuta i pustite da se malo osuši, a zatim temeljito isperite mlakom vodom. Rezultat: svjež i čist osjećaj kože bez suhoće. Maska je bez mirisa, alkohola, mikroplastičnih čestica, mineralnog ulja i parabena.
NMPC: 48,90 kn

ENERGY ENZYME PEELING PUDER
Ananas i papaja nisu samo ukusni, oni su također popularni sastojci u njezi kože: Fini piling u prahu na bazi riže s 1 posto voćnog enzima - koji se sastoji od dvije komponente - nježno ljušti kožu i uklanja mrtve stanice kože. Dodatni alantoin djeluje umirujuće na kožu. Evo kako to funkcionira: Jednom tjedno pomiješajte pola kapice praha s nekoliko kapi vode kako biste stvorili mekanu pastu. Nanesite na čistu, vlažnu kožu, izbjegavajući područje oko očiju i usana, ostavite da djeluje tri do pet minuta, a zatim ga temeljito isperite. Za blistav čist, mekan i blistav ten. Važno: UV zaštita je apsolutno obavezna nakon nanošenja. Piling u prahu nema mikroplastičnih čestica, mineralnog ulja i parabena i ne sadrži nikakve boje ili mirise.
NMPC: 39,90 kn
ENERGY BOOST HYDROGEL FLASTERI ZA OČI
Spasilac za umorne oči ujutro. Nanijeti izravno iz hladnjaka, vegan Energy Boost Hydrogel Flasteri za oči imaju deformulatorni, hidratantni efekt i revitaliziraju i osvježavaju osjetljivo područje oko očiju. Njegujuća hidrogelna tekstura s kofeinom, hijaluronskom kiselinom, ekstraktom ginseng i alantoinom regenerira kožu. Za blistav i široko budan izgled. Formula ne sadrži parfem i ne sadrži mikroplastične čestice, parabene, mineralno ulje i silikone.
NMPC: 18,90 kn
YOUTH REPAIRING SLEEP ULJE ZA LICE
Retinol, skvalan i smeđe alge - novi moćan trio za blistavu i pomlađenu kožu preko noći. Lagano ulje za popravljanje spavanja za mlade regenerira i pročišćava kožu, poboljšava njezinu elastičnost i elastičnost, kao i smanjuje fine linije zahvaljujući 0,2 posto čistog retinola. Skvalan od 5 posto koji sadrži ulje omekšava kožu i štiti je od vanjskih utjecaja, dok smeđe alge dodatno vlaže i intenzivno njeguju kožu. Jednostavno nanesite dvije ili tri kapi na očišćeno lice navečer, nježno umasirajte u kožu i probudite se
svježeg, blistavog tena sljedećeg jutra. Njega kože preko noći u najboljem izdanju! Ulje za spavanje ne sadrži silikone, parabene, mikroplastične čestice, gluten, alkohol i parfeme.
NMPC:55,90 kn

YOUTH SERUM ZA USNE
Ovaj pojačivač ljepote uskoro će postati neizostavni dio vaše rutine njege kože: Učinkovita formula s 3 posto veganskog kolagena, VolulipTM by Sederma, hijaluronskom kiselinom i vitaminom E vidljivo smanjuje sitne bore na usnama, pruža im vlagu i čini ih izgledati punije. Lagana tekstura seruma brzo se upija ne ostavljajući za sobom ljepljiv osjećaj. Spa tretman za savršeno njegovane usne kod kuće! U serumu za usne nema parabena, mikroplastičnih čestica, parfema i glutena.
NMPC:39,90 kn
SUPER BOOST SERUM ZA TREPAVICE & OBRVE
Dulje, gušće i punije trepavice i obrve dok spavate? Super Boost serum za trepavice i obrve uskoro će ostvariti ovaj san. Hranjivi i jačajući serum sadrži kompleks WidelashTM tvrtke Sederma, hijaluronsku kiselinu i provitamin B5. Kada se upotrebljava kao proizvod za redovitu njegu, osigurava punije, dulje i snažnije trepavice i obrve. Nanesite laganu, prozirnu teksturu na liniju trepavica i obrva pomoću aplikatora u obliku četkice i ostavite da djeluje tijekom noći. Punije trepavice i obrve jačeg izgleda - lako se postižu u udobnosti vlastitog doma i bez posjeta kozmetičkom salonu.
NMPC: 39,90 kn
NIGHT REPAIR MASKA ZA TREPAVICE & OBRVE
Ponekad trepavice i obrve trebaju odmora! Čupanje, nijansiranje, nanošenje maskare, uklanjanje šminke - puno toga prolaze kako bi postigli savršen izgled! Zato im ne bismo smjeli zaboraviti pružiti malo brige. Maska za trepavice i obrve regenerira i ublažava trepavice i obrve tijekom noći zahvaljujući kompleksu ricinusovog, bademovog i rižinog ulja te ih čini lijepo uređenima. Jednostavno nanesite tanki sloj mliječno-bijele teksture kreme na fine dlake nakon što navečer očistite lice, idite spavati i započnite svoju beauty rutinu sa savršeno njegovanim obrvama i trepavicama sljedećeg jutra.
NMPC: 35,90 kn
NATURAL TAN SERUM ZA LICE
Drop, Tan, Glow! Postupna, zdrava preplanulost bez narančaste nijanse je ono što želimo. Zahvaljujući aktivnom sastojku za sunčanje eritrulozi, Natural Tan Serum stvara glatku, preplanulu put koja je vidljiva nakon dva do tri dana korištenja i može se nadograđivati. Jednostavno nanesite serum na dlan ili izravno na lice i lagano umasirajte, pazeći na prijelaz na vratu i ušima. Za zdrav i svjež izgled - bez obzira u koje doba godine i bez brige oko nereda oko samotamnjenja.
NMPC: 55,90 kn
HOLIDAY SKIN SERUM BRONZER
Zdravi ljetni sjaj iz tube! Tekući serum-bronzer daje blistave naglaske i super je svestran: primijenjen samostalno, kao brončani highlighter ili pomiješan s podlogom, stvara osunčan ten. Hijaluronska kiselina i kokosova voda hidratiziraju kožu, dok miris podsjeća na vrući ljetni dan. I najbolja stvar je što se tekuće teksture poput Serum Bronzera mogu koristiti za postizanje rezultata posebno prirodnog izgleda. Univerzalna sjena laska svakom tenu. Jednostavno stopite s kožom prstima, navlaženom spužvicom ili četkicom.
NMPC: 39,90 kn

HOLIDAY SKIN LUMINOUS BRONZER
Produžiti ljetnu preplanulost, stvoriti nježne konture ili revitalizirati umorni ten? Nije problem uz Holiday Skin Luminous Bronzing Puderom. Svilenkasti, vodootporni puder pruža nježnu preplanulost suptilnog sjaja i njeguje kožu zahvaljujući sadržanom ulju makadamije. Bronzer je dostupan u dvije nijanse.
NMPC: 31,90 kn
WASH AWAY JASTUČIĆI ZA UKLANJANJE ŠMINKE
Apsolutno neophodni za svaku ljubiteljicu ljepote i raskošnu, zdravu kožu: uklanjanje šminke navečer. Novi jastučići za uklanjanje šminke koji se mogu ponovno koristiti ne samo da čine večernju rutinu lakšom i bržom, već i održivijom! Evo kako to funkcionira: Uzmite jedan od tri jastučića, namočite ga i nježno pređite preko očiju i lica. Može ukloniti i vodootporni make-up bez potrebe za dodatnim proizvodima za čišćenje. Jastučić Ulošci se mogu prati na 60 stupnjeva i ponovno koristiti.
NMPC: 31,90 kn
VOLUMIZING EXTREME LIP BOOSTER
Uvijek postoji razlog za osmijeh! A s novim Volumizing Extreme Lip Booster Bright Smile, postoji još jedan! Nakon pojačivača čilija i đumbira, ovaj novi pojačivač nudi jedinstvenu prednost: vidljivo izbjeljivanje zubi za još sjajniji osmijeh. Kako radi? Blijedoplave i srebrne svjetlucave čestice u prozirnoj teksturi odražavaju svjetlost na usnama radi vidljivog učinka izbjeljivanja zubi. Miris mentola i svježi pepermint stvaraju trnce na usnama i osiguravaju voljeni efekt plumpinga. 3… 2… 1… OSMIJEH!
NMPC: 31,90 kn
PEPPERMINT BERRY GLOW BALZAM ZA USNE
Balzam za usne s dvostrukim wow efektom: Ne kombinira samo boju i njegu na usnama, već i apsolutno privlači pažnju! Zahvaljujući uljima borovnice, maline, crnog ribiza i paprene metvice te hranjivim voskovima, balzam jamči mekane, sjajne usne. Jednom nanesen, balzam reagira s pH vrijednošću usana, nježno ih prekrivajući jedinstvenom ružičastom bojom. Njegova metalik ambalaža u boji bobica i ledeno plava boja iznutra također vidljivo ističu posebnu vezu između bobica i peperminta - i zasigurno će staviti u ljetno raspoloženje.
NMPC: 39,90 kn
VOLUMIZING EXTREME BALZAM ZA USNE
Volumizing Extreme balzam za usne Ginger Shot novi je favorit za spontane video pozive. U kratkom roku osigurava lijepo razmažene, ekstra voluminozne usne i daje im blistav sjaj sa zlatnim svjetlucavim česticama. Zahvaljujući ugodnom, svježem mirisu, njegovi ključni sastojci mentola i đumbirovog ulja pružaju krajnji poticaj za osjetila
NMPC: 39,90 kn
NAIL REPAIR OVERNIGHT SERUM ZA NOKTE
Sveti gral za svaku rutinu njege noktiju: Veganski noćni serum ne samo da regenerira i poboljšava stanje noktiju i kutikule, već ih čini gipkijima i pruža elastičnost i intenzivnu njegu preko noći. Serum sadrži ukupno 86 posto prirodnih sastojaka, uključujući aloe veru, veganski keratin, ulje slatkog badema, pantenol, glicerin, vitamin E i ferment iz bakterija mliječne kiseline. Zahvaljujući gel-krem teksturi, serum se brzo upija. Paket apsolutne snage za osjetljive, tanke nokte ili kao tretman nakon uklanjanja umjetnih
noktiju. Formula ne sadrži mikroplastične čestice, silikone, mineralno ulje, parabene i alkohol.
NMPC: 23,90 kn

VOLUMIZING EXTREME BALZAM ZA USNE
Volumizing Extreme balzam za usne Ginger Shot novi je favorit za spontane video pozive. U kratkom roku osigurava lijepo razmažene, ekstra voluminozne usne i daje im blistav sjaj sa zlatnim svjetlucavim česticama. Zahvaljujući ugodnom, svježem mirisu, njegovi ključni sastojci mentola i đumbirovog ulja pružaju krajnji poticaj za osjetila.
NMPC: 39,90 kn
MORE THAN NUDE TRANSLUCENT EFFECT LAK ZA NOKTE
Ljubiteljica si CATRICE More Than Nude lakova za nokte? Pripremite za novi dodatak u obitelji - veganske More Than Nude lakove za nokte prozirnog efekta. Višedimenzionalni, fini biseri stvaraju moderan, proziran učinak na noktima i daju im suptilan, ali elegantan izgled za svakodnevno nošenje. Asortiman je dostupan u tri jedinstvene, brzosušeće i dugotrajne boje koje laskaju svakom tonu kože: ledeno bijela, nježna nude i svjetlucava ružičasta. Formula laka također nema mikroplastičnih čestica, alkohola i parfema.
NMPC: 27,90 kn",magazin
https://web.archive.org/web/20210904112805/https://www.index.hr/vijesti/clanak/kraj-velike-potjere-uhicen-drugi-pljackas-iz-varazdina-pokusao-je-izaci-iz-hrvatske/2301694.aspx,kraj-velike-potjere-uhicen-drugi-pljackas-iz-varazdina-pokusao-je-izaci-iz-hrvatske,"JUTROS oko 7:30 na Međunarodni granični prijelaz Gola, na području Policijske uprave koprivničko-križevačke, izlaznoj graničnoj kontroli prema Mađarskoj pješke je pristupio 44-godišnji državljanin Rumunjske za kojim je Policijska uprava varaždinska raspisala potragu i poduzimala veliku potjeru zbog pljačke u Varaždinu.
Muškarac je uhićen te policijski službenici Policijske uprave varaždinske provode kriminalističko istraživanje, nakon kojeg će se predati pritvorskom nadzorniku Policijske uprave varaždinske, objavila je policija. 
Podsjetimo, 44-godišnjak je s 25-godišnjakom, također rumunjskim državljaninom, u četvrtak 2. rujna oko 1 sat provalio u trgovinu u trgovačkom centru u Optujskoj ulici u Varaždinu, odakle su otuđili veću količinu telekomunikacijske i druge tehničke opreme. 
U traganje su žurno nakon dojave zaštitara uključene sve raspoložive ophodnje Policijske uprave varaždinske, a nakon što su policijski službenici na sporednom putu uz jugozapadnu obilaznicu uočili njihovo vozilo i izašli iz službenog vozila u cilju provjere identiteta osoba, vozač je stavio vozilo u pogon i krenuo prema njima u namjeri da ih pregazi i udalji se s mjesta zaticanja. U cilju odbijanja napada i sprječavanja bijega, jedan od policajaca je tom prilikom uporabio vatreno oružje te ispalio hice upozorenja u zrak, a kako se vozilo nije zaustavljalo, pucao je i onesposobio dva pneumatika na vozilu. Prilikom izbjegavanja udara vozila policijski službenici su zadobili lakše tjelesne ozljede te im je medicinska pomoć pružena u OB-u Varaždin. Usprkos činjenici da su im onesposobljena dva pneumatika na vozilu, počinitelji su se vozilom odvezli još nekoliko stotina metara, nakon čega su zbog nemogućnosti daljnje vožnje napustili vozilo i udaljili se u obližnja polja kukuruza. 
U traganje su odmah nakon toga uključene sve raspoložive snage Policijske uprave varaždinske te pripadnici IJP PU međimurske, dok su u jutarnjim satima angažirani pas tragač PU zagrebačke, dron te helikopter specijalne policije.
Intenzivne mjere traganja polučile su rezultat te je oko 9 sati pronađen i uhićen jedan od počinitelja, rumunjski državljanin star 25 godina, dok se za 44-godišnjakom intenzivno tragalo do danas, kad je i uhićen.",vijesti
https://web.archive.org/web/20210904112805/https://www.index.hr/vijesti/clanak/kuca-joj-stradala-u-potresu-kaj-oni-cekaju-da-nas-do-kraja-zatrpa-ili-da-umremo/2301165.aspx,kuca-joj-stradala-u-potresu-kaj-oni-cekaju-da-nas-do-kraja-zatrpa-ili-da-umremo,"IVICA ŠUŠKOVIĆ iz Medvedskog Brega, naselja koje se nalazi u samom epicentru zagrebačkog potresa, krenuo je sam obnavljati kuću jer ne može više čekati državu.

""Ljudi su predavali zahtjeve, zahtjevi stoje, oni ne obrađuju te zahtjeve. Ja imam pravo na povratak novca tek kad završim kuću i dobijem uporabnu dozvolu, a meni trebaju novci da dođem uopće do toga"", govori u razgovoru za HRT Šušković koji je već srušio do kraja staru kuću i počeo s gradnjom nove za svoju šesteročlanu obitelj. Gradi čvrstu i kvalitetnu kuću jer živi u epicentru, a tlo u Zagrebu i dalje se trese.
No, piše HRT, oni s malim mirovinama i koji nisu kreditno sposobni sami ne mogu.

""Gdje su novci?""
Nevenka Šušković naslušala se mnogih obećanja, više je puta predavala zahtjeve, prikupljala dokumentaciju, no nikada je nitko nije kontaktirao.
""Gdje su vam novci koje je Europa dala, a gdje su novci kojima su nama ljudi pomagali? Gdje su ti novci, ja ne vidim da je nekome nešto uopće dao, da netko reagira na to. Ja ne znam kaj oni čekaju, da nas do kraja zatrpa ili da umremo?"" zapitala se Nevenka Šušković iz Čučerja.
""Ima nas puno koji nemamo čiste papire""

""Ja konkretno nemam čiste papire. Nisam ja jedina, ima nas puno, ali nisu obnovljene kuće ni onim ljudima koji imaju. Bojim se da se, što dalje godine idu, to i neće napraviti"", govori Kruna Zgombić iz Čučerja.
""Ako je netko tu živio 40-50 godina, pa nemoguće da je živio u tuđoj kući, na tuđoj parceli, znači riješit će se to, samo treba vremena, a mi znamo kakva je naša administracija - spora, spora, spora"", komentirala je za HRT Zvjezdana Žugić, vijećnica u Vijeću gradske četvrti Gornja Dubrava.
",vijesti
https://web.archive.org/web/20210904112805/https://www.index.hr/vijesti/clanak/kuna-blago-ojacala-prema-euru/2301338.aspx,kuna-blago-ojacala-prema-euru,"KUNA je na tečajnoj listi Hrvatske narodne banke (HNB) utvrđenoj u četvrtak, u odnosu na tečajnicu od srijede, ojačala prema svim važnijim inozemnim valutama, pri čemu prema euru za blagih 0.02 posto. 
Srednji tečaj eura na danas utvrđenoj tečajnici središnje banke, koja se primjenjuje od petka, iznosi 7.483221 kunu. 
Kuna je prema britanskoj funti ojačala za također blagih 0.02 posto, dok je prema švicarskom franku ojačala za 0.22 posto, a američkom dolaru za 0.31 posto. Tako će se od sutra primjenjivati srednji tečaj funte od 8.712564 kune, franka od 6.895707 kuna, a dolara od 6.313889 kuna. ",vijesti
https://web.archive.org/web/20210904112625/https://www.index.hr/sport/clanak/lakersi-lebronu-davisu-i-westbrooku-doveli-jos-jednu-zvijezdu/2300657.aspx,lakersi-lebronu-davisu-i-westbrooku-doveli-jos-jednu-zvijezdu,"RAJON RONDO vraća se u Lakerse, objavio je novinar Adrian Wojnarowski.
Rondo je raskinuo ugovor s Memphisom i dogovorio jednogodišnju suradnju s Lakersima. Potpisat će ugovor vrijedan 2.6 milijuna dolara. Rondo je nosio dres Lakersa od 2018. do 2020. godine i bio NBA prvak s klubom iz Los Angelesa. Kasnije je otišao u Clipperse koji su ga u razmjeni poslali u Memphis. Prije Clippersa, prošle sezone je 35-godišnji razigravač nosio dres Atlanta Hawksa i prosječno je imao 5.4 poena uz 4.4 asistencije.
U dosadašnjih 15 sezona NBA karijere Rondo je igrao za Boston Celticse, s kojima je bio prvak 2008. godine, a nakon toga za Dallas Maverickse, Sacramento Kingse, Chicago Bullse, New Orleans Pelicanse, Los Angeles Lakerse, Atlanta Hawkse i LA Clipperse.
U Lakersima će igrati s LeBronom Jamesom, Anthonyjem Davisom i Russellom Westbrookom.",sport
https://web.archive.org/web/20210904112625/https://www.index.hr/sport/clanak/lakersi-okupili-allstar-momcad-ali-iz-2012-godine/2300993.aspx,lakersi-okupili-allstar-momcad-ali-iz-2012-godine,"LA LAKERSI nastavili su slagati momčad kojom će napasti novi naslov prvaka, a najnovija prinova je veteran Rajon Rondo, koji je bio u sastavu i kad su osvojili titulu 2020. godine.
Rondo je nakon titule potpisao za Atlantu, koja ga je tijekom sezone razmijenila u LA Clipperse. Oni su ga pak ovog ljeta proslijedili u Memphis, s kojim je dogovorio raskid ugovora te se kao slobodan igrač vratio u Lakerse.
Oni su momčad za novu sezonu morali slagati praktički ispočetka jer su pod ugovorom, nakon trejda za Russella Westbrooka, uz njega imali samo LeBrona Jamesa, Anthonyja Davisa i Marca Gasola. Popunili su je mahom veteranima na minimalnim ugovorima, kakav su potpisali i s Rondom.
Vratili Howarda, doveli Anthonyja...
Među ostalima, tako su vratili i centra Dwighta Howarda, još jednog člana šampionske momčadi 2020., koji je prošlu sezonu proveo u Philadelphiji, te nekadašnjeg superstara i velikog LeBronova prijatelja Carmela Anthonyja.
Kada im se priključio i Rondo, ispostavilo se da Lakersi imaju šest igrača koji su zajedno nastupili na All-Star utakmici. Problem je samo u tome što se ta utakmica održala 2012. godine.
🌟Russ, Melo, Howard, Rondo, LeBron et Gasol étaient tous présents au all star game 2012. Ils sont coéquipiers aux Lakers 9 ans plus tard. pic.twitter.com/yJM6t9rB11
Prije devet godina LeBron, Westbrook, Gasol, Anthony, Howard i Rondo bili su na istom All-Star susretu, a sada su svi suigrači.
Ta činjenica dovoljno govori o tome koliko su Lakersi stara momčad. Osim Westbrooka, preostali s gornjeg popisa redom imaju 35 ili više godina, a tu je i 36-godišnji Trevor Ariza, pa će franšiza iz Los Angelesa po rekordni 18. naslov jurnuti sa šestoricom igrača u drugoj polovici tridesetih godina.",sport
https://web.archive.org/web/20210904112625/https://www.index.hr/sport/clanak/livakovic-otpao-za-slovacku-a-vjerojatno-i-za-sloveniju/2301715.aspx,livakovic-otpao-za-slovacku-a-vjerojatno-i-za-sloveniju,,sport
https://web.archive.org/web/20210904112420/https://www.index.hr/magazin/clanak/ljudi-se-cude-prvim-fotkama-reboota-serije-kako-sam-upoznao-vasu-majku-cemu-maske/2301395.aspx,ljudi-se-cude-prvim-fotkama-reboota-serije-kako-sam-upoznao-vasu-majku-cemu-maske,"HILARY DUFF objavila je prvu fotografiju iz reboota serije Kako sam upoznao vašu majku, koja će se emitirati pod nazivom Kako sam upoznala vašeg oca.
""Bok, ja sam Sophie"", napisala je Hilary u opisu fotografije i oduševila obožavatelje. Pisali su da su sretni i čestitali joj, no mnogi su primijetili jedan detalj koji im se nije svidio.
Objavu dijeli Hilary Duff (@hilaryduff)
""Serija sa zaštitnim maskama. Bio bih sretan kada se ovo ne bi događalo"", ""Zašto ljudi nose maske?"", ""Čemu maske?"", ""Ovo je stvarno smiješno"", samo su neki od komentara. 
Inače, Hilary Duff tumačit će ulogu majke Sophie. Serija je zamišljena tako da Sophie priča svom sinu kako je upoznala njegovog oca.
Radnja serije počinje 2021. godine, a prve scene će prikazati kako Sophie s prijateljima razgovara o tome kako se zaljubiti i pronaći idealnog partnera u vremenu u kojem se za upoznavanje koriste aplikacije poput Tindera.
Redatelj Isaac Aptaker također je podijelio nekoliko fotografija. 
Objavu dijeli Isaac Aptaker (@iaptaker)",magazin
https://web.archive.org/web/20210904112625/https://www.index.hr/sport/clanak/lose-vijesti-iz-ufca-miocic-se-mozda-nikad-vise-nece-boriti-za-pojas/2301583.aspx,lose-vijesti-iz-ufca-miocic-se-mozda-nikad-vise-nece-boriti-za-pojas,"STIPE MIOČIĆ je porazom od Francisa Ngannoua izgubio pojas teškaškog prvaka UFC-a, a prema novim vijestima koje stižu iz organizacije, sve je dalje od borbe kojom bi mogao opet osvojiti najvrjedniji pojas u MMA svijetu.
Podsjetimo, UFC je u teškoj kategoriji uveo borbu za privremenog prvaka, u kojoj je Cyril Gane svladao Derricka Lewisa. To automatski znači i da je francuski borac prvi izazivač za pojas, pa bi Miočić mogao čekati novu šansu dulje nego što je mislio. Ngannouov trener Eric Nicksick rekao je u MMA podcastu kako još uvijek ne znaju datum iduće borbe.
""Nikad ne znaš. Treniramo i spremni smo, ali još uvijek nije poznat datum ni lokacija. Zadnji put se govorilo o siječnju iduće godine, ali nikad ne znaš s UFC-om"", ispričao je Nicksick. Ono što bi moglo dodatno prolongirati situaciju u teškoj kategoriji, a time i planove Stipe Miočića, činjenica je da Ngannouov tim i dalje nije odustao od borbe protiv Jona Jonesa.
""Bilo bi mi strašno da propustimo priliku organizirati tu borbu između Francisa i Jona. Za mene je Jon Jones najveći borac svih vremena i uvijek je veliki izazov stati na crtu takvom tipu i njegovom timu. Mi se stalno želimo natjecati protiv najboljih. Gane je veliko ime, ali borba koju fanovi, mediji i svi ostali žele vidjeti je protiv Jona Jonesa"", zaključio je.
Teško je iz ove perspektive reći što bi takva borba predstavljala. U sportskom smislu bi najgora opcija za Miočića bila da se organizira borba između Jonesa i Ngannoua, bez obzira na to bi li u igri bio pojas prvaka, jer bi time morao čekati ishod najmanje još jedne borbe. S obzirom na to da je ušao u 40. godinu života i da se ne bori često, to bi vjerojatno bio i oproštaj od ideje da će ponovno postati UFC prvak.",sport
https://web.archive.org/web/20210904112805/https://www.index.hr/vijesti/clanak/madjarska-produljuje-krizno-stanje-zbog-novog-migrantskog-vala/2301666.aspx,madjarska-produljuje-krizno-stanje-zbog-novog-migrantskog-vala,"MAĐARSKA vlada je odlučila za šest mjeseci produžiti ""krizno stanje"" zbog rastućeg migracijskog pritiska na granici i očekivanog novog vala izazvanog razvojem događaja u Afganistanu, priopćio je u petak Vladin informacijski centar.
U priopćenju navode da se migracije prema Europi povećavaju na kopnu i na moru, a broj pokušaja ilegalnog prelaska povećava se i na mađarskoj granici.
Mađarske su vlasti do sada ove godine uhvatile više od 60.000 ilegalnih migranata na granici, što je preko trostruko više od broja ulovljenih u prvih osam mjeseci 2020. godine, dodaje se u priopćenju, prenosi mađarska agencija MTI.
Policija je u posljednje vrijeme u prosjeku privodila 300 migranata dnevno, ističe Informacijski centar, dodajući da migranti s balkanske rute sve više pokušavaju nasilno ući u Mađarsku i ""redovito napadati policajce koji štite granicu"" .
Samo ove godine na mađarskoj južnoj granici otkriveno je više desetaka tunela, kazali su, navodeći kako se i broj krijumčara ljudi koje su vlasti uhvatile utrostručio u odnosu na prošlu godinu.
""Ekonomski problemi uzrokovani pandemijom koronavirusa i razvojem situacije u Afganistanu potaknut će novi migracijski val koji će islamskim ekstremistima pružiti priliku da uđu u srce Europe"", stoji u priopćenju.
Zaključuju da se mađarska vlada drži svoje ""otvorene i nedvosmislene"" migracijske politike. Krizno stanje prvi put je uvedeno u ožujku 2016., a nekoliko je puta produljivano.",vijesti
https://web.archive.org/web/20210904112420/https://www.index.hr/magazin/clanak/mate-rimac-ponosan-ovo-je-jedan-od-ustipni-me-trenutaka/2301700.aspx,mate-rimac-ponosan-ovo-je-jedan-od-ustipni-me-trenutaka,"MATE RIMAC ugostio je vlasnike skupocjenih automobila u Hrvatskoj, a građani su jučer imali priliku vidjeti neke od najluksuznijih auta ispred zagrebačkog HNK. Nakon toga je održana i utrka ubrzanja u Velikoj Gorici.
Mate se danas oglasio i na svom Facebook profilu gdje je podijelio nekoliko fotografija i videa s jučerašnjih događaja. 
""Kakav lud dan. Kad bi netko pitao 10-godišnjeg Matu kako bi izgledao savršen dan... To je otprilike to. Jedan od onih 'uštipni me' trenutaka"", napisao je Rimac na Fejsu. 

""Bravo Mate"", ""Naklon do poda"", ""Svaka čast"", ""Veliki si car"", neki su od komentara, a mnogi smatraju da je ovo velika reklama za hrvatski turizam. 
""Golemo je ovo za Hrvatsku. Svaka čast i sretno u daljnjem promoviranju domovine. Možda dođu i ljepote Hercegovine na red"", ""Ovo nas stavlja na mapu turizma, a ne rentanje apartmana po 50€. Ovo trebamo, elitu i ljude koji će možda investirati u Hrvatsku i potrošiti novac kojeg imaju daleko previše"", stoji ispod objave. 
Mate i članovi Supercar Owner's Circlea, koji su vlasnici najskupljih automobila na svijetu, danas će svoje ljubimce predstaviti u Opatiji. ",magazin
https://web.archive.org/web/20210904112625/https://www.index.hr/sport/clanak/mavrovic-izazvao-babica-na-njegovom-sam-nivou-i-mogu-ga-pobijediti/2301513.aspx,mavrovic-izazvao-babica-na-njegovom-sam-nivou-i-mogu-ga-pobijediti,"FILIP HRGOVIĆ borit će se sljedećeg petka u Klagenfurtu protiv Marka Radonjića za IBF-ovu titulu teškaškog prvaka.
Hrgović je danas održao press konferenciju uoči borbe na kojoj je govorio o provokacijama Alena Babića, a na presici je bio i Željko Mavrović. On je komentirao novinarska pitanja o tome treba li se Hrgović boriti s Babićem kojeg je na kraju i sam izazvao.
""Filip je svoje rezultate napravio odavno i došao je do ove pozicije nakon godina truda, a ne u par mjeseci. Babić ne pripada ovoj klasi ni po pravilnicima ni po kvaliteti kako ga doživljava svjetski boks. Gledao sam Mikea Tysona protiv Roya Jonesa i vidio sam da je u treningu. I ja sam u dobrom treningu pa ovog trenutka mogu reći da bih se okušao s njim u ringu. Ne s Joshuom ili Furyjem, ali s Tysonom, Holyfieldom ili nekim iz moje generacije 50-godišnjaka bih"", rekao je Mavrović i nastavio:
""Nema kod mene arogancije, samo puno treninga. Alen Babić je jedan hrabar momak, čovjek koji izuzetno jako trenira i ima veliku vjeru u sebe. Volio bih stati u ring s jednim takvim mladim, srčanim i atraktivnim boksačem. Tu sam, na raspolaganju. Ako želi boksati, ja sam tu. Može doći u ring, Željko (Karajica) je spreman organizirati takav meč. Neka prođe preko mene ili ću ja proći preko njega prema Mikeu Tysonu. Moj put je prema tim veteranima, ali ako Babić želi ozbiljan meč na razini na kojoj on ovog trenutka je, ja mu se nudim. Imam 52 godine, u super sam formi i vjerujem da mogu pobijediti u tom meču"".
""Ako te on dobije, ja se ostavljam boksa"", kratko je Mavrovićevu izjavu prokomentirao Filip Hrgović.",sport
https://web.archive.org/web/20210904112805/https://www.index.hr/vijesti/clanak/najmanje-17-ljudi-poginulo-u-slavljenickoj-pucnjavi-talibana-u-kabulu/2301716.aspx,najmanje-17-ljudi-poginulo-u-slavljenickoj-pucnjavi-talibana-u-kabulu,"NAJMANJE je 17 ljudi poginulo u slavljeničkoj pucnjavi u Kabulu, objavile su novinske agencije u subotu, nakon što su talibanski izvori rekli da su njihovi borci preuzeli kontrolu u Pandžširu, posljednjoj pokrajini u Afganistanu koja je pružala otpor islamističkoj skupini.
Vođe otpora talibanima opovrgnuli su da je pokrajina pala i naglasili da se otpor islamističkoj skupini u Pandžširu nastavlja.
Novinska agencija Šamšad objavila je da je prilikom ""pucnjave u zrak"" u Kabulu u petak ubijeno 17 ljudi, a ranjena je 41 osoba. Novinska agencija Tolo navodi slični broj. 
Glavni talibanski glasnogovornik Zabihullah Mudžahid na Twitteru je napisao: ""Izbjegavajte pucnjavu u zrak i umjesto toga zahvalite Bogu. Pucnjevi mogu ozlijediti civile, stoga nemojte nepotrebno pucati.""
Vođa Nacionalne fronte otpora Afganistana Ahmad Masud opovrgnuo je da su talibani preuzeli kontrolu u Pandžširu i na svojoj službenoj Facebook stranici napisao da nikada neće odustati od borbe za Boga, slobodu i pravdu.
U videoporuci kasno u petak bivši prvi potpredsjednik zemlje Amrullah Saleh - koji kaže da trenutno boravi u svojoj rodnoj pokrajini Pandžširu - rekao je da se otpor protiv talibana nastavlja.
Već oko pet dana vode se teške borbe između talibana i boraca Nacionalne fronte otpora oko doline Pandžšira. Kratki pregovori za mirno rješenje nisu uspjeli.",vijesti
https://web.archive.org/web/20210904112420/https://www.index.hr/magazin/clanak/najtuznija-zena-na-svijetu-u-stabilnom-je-stanju-nakon-hospitalizacije/2301693.aspx,najtuznija-zena-na-svijetu-u-stabilnom-je-stanju-nakon-hospitalizacije,"PRINCEZA Charlene od Monaka, koja je hitno hospitalizirana u Južnoj Africi nakon što je pala u nesvijest, u stabilnom je stanju, objavila je njezina zaklada i monegaška palača.
Supruga (43) princa Alberta od Monaka primljena je u srijedu kasno navečer pod pseudonimom u bolnicu u Durbanu, nakon što se onesvijestila u smještaju u kojem boravi već nekoliko mjeseci u JAR-u. 
Ona je ""hitno prevezena u bolnicu vozilom Hitne pomoći u noći sa srijede na četvrtak nakon što se onesvijestila zbog komplikacija vezanih uz tešku infekciju uha, nosa i grla koju je dobila u svibnju"", pojašnjava njezina zaklada u priopćenju.
""Princezin liječnički tim obavlja pretrage, ali ona je stabilno"", dodala je organizacija sa sjedištem u Južnoj Africi. Kabinet monegaškog princa također je objavio da je njezino trenutno stanje ""umirujuće"".
Nedavno je imala operaciju
Princeza Charlene imala je prošli mjesec operaciju čiji detalji nisu objavljeni. Princ Albert i njihova djeca bili su uz nju tijekom oporavka.
""Liječnici i dalje pokušavaju utvrditi što se točno dogodilo"", rekla je za agenciju France Presse Chantell Wittstock, direktorica zaklade, precizirajući da je do slabosti došlo u razdoblju princezina oporavka od operacije.
Bivša plivačica Charlene Lynette Wittstock, rođena 1978., vjenčala se za princa Alberta od Monaka 2011. Njihov sin Jacques nasljednik je trona dinastije Grimaldi.
Međunarodni tisak nedavno je pisao o njihovom mogućem razvodu ili razlazu budući da princeze već dugo nema u Monaku. Ranije se pisalo i da je pokušala pobjeći uoči svadbe, ali to je palača demantirala.
Mjesecima u Južnoj Africi
Deseta godišnjica braka nije u srpnju proslavljena u kneževini zbog njezine odsutnosti. Charlene od Monaka već je mjesecima u Južnoj Africi, službeno kako bi se oporavila od bolesti, ali mediji pišu da tamo traži kuću.
Zadnji put u javnosti se s princem Albertom pojavila u siječnju. U kolovozu je na Instagram stavila fotografiju sa suprugom i djecom, blizancima Gabriellom i Jacquesom.
Charlene je rođena u tadašnjoj Rodeziji, današnjem Zimbabveu, a kada je imala deset godina, s roditeljima se preselila u predgrađe Johannesburga u JAR-u, čije je državljanstvo uzela.
Plivanje joj je ubrzo postalo način života. Sudjelovala je među ostalim na Olimpijskim igrama u Sydneyju 2000., a na Svjetskom prvenstvu 2002. osvojila je tri zlatne medalje. Zbog ozljede se 2007. povukla.",magazin
https://web.archive.org/web/20210904112420/https://www.index.hr/magazin/clanak/natpis-ispred-ulice-u-dalmaciji-nasmijao-mnoge-nema-sanse-ovdje-proci/2301686.aspx,natpis-ispred-ulice-u-dalmaciji-nasmijao-mnoge-nema-sanse-ovdje-proci,"NA FACEBOOK stranici Dnevna doza prosječnog Dalmatinca osvanula je fotografija jednog prolaza u Dalmaciji koja je nasmijala mnoge. 
""Opasnost. Smanjite brzinu, izlaz iz kuće"", natpis je koji stoji na zidu uz usku uličicu. 
""Tuđi čovjek nikad neće znati... A nekad ni domaći"", napisali su administratori uz fotku neobično uske ulice. 

""A tko izlazi? Gušterice"", ""Ja sam klaustrofobična, nema šanse ovdje proći"", ""Ja ovdje ne mogu ni ruku provući"", samo su neki od komentara ispod fotke koja je pokupila preko tisuću lajkova. 
Pratitelje ove popularne stranice nedavno je nasmijao i natpis ispred jednog dalmatinskog kafića.",magazin
https://web.archive.org/web/20210904112805/https://www.index.hr/vijesti/clanak/nesreca-na-autocesti-a1-kod-svetog-roka-potpuno-prekinut-promet/2301718.aspx,nesreca-na-autocesti-a1-kod-svetog-roka-potpuno-prekinut-promet,"ZBOG prometne nesreće obustavljen je promet na autocesti A1 između čvora Sveti Rok i čvora Maslenica u smjeru Dubrovnika, pa je promet preusmjeren, izvijestio je iza podneva Hrvatski autoklub (HAK). 
Promet je preusmjeren i vozi se obilazno državnim cestama - čvor Sveti Rok - Gračac - Zaton Obrovački - Jasenice - čvor Maslenica. 
Veća je gustoća prometa na cestama u smjeru mora, ali i prema unutrašnjosti. ",vijesti
https://web.archive.org/web/20210904112420/https://www.index.hr/magazin/clanak/obnovljen-ulaz-u-vjesnik-ostao-je-natpis-nispro-star-vise-od-trideset-godina/2301673.aspx,obnovljen-ulaz-u-vjesnik-ostao-je-natpis-nispro-star-vise-od-trideset-godina,"OBNOVA ulaza u neboder Vjesnika, nekada najmoćnijeg novinsko-izdavačkog poduzeća u ovom dijelu Europe, završila je ovog tjedna, no u sklopu radova nije obnovljen ni uklonjen oštećen i trideset godina ""zaboravljen"" natpis NIŠPRO Vjesnik, postavljen još u bivšem sustavu.
""Radovi na ulazu u poslovni kompleks Vjesnik započeli su krajem srpnja ove godine i odnosili su se na sanaciju popucalih i oštećenih ploča na donjoj strani nebodera. Radovi su završeni, a demontaža skele je obavljena posljednjeg dana kolovoza"", rekli su iz tvrtke BMD, koja temeljem ugovora sa suvlasnicima upravlja cijelim kompleksom Vjesnika.
No s druge strane, više od trideset godina star natpis davno nepostojećeg poduzeća i dalje krasi ulaz u neboder – simbol zagrebačkog novinarstva.
""Nije planirana izmjena postojećeg napisa Vjesnik NIŠPRO– novinsko izdavačka štamparska prodajna radna organizacija jer suvlasnici o tome nisu donijeli odgovarajuću odluku"", odgovorili su za Hinu iz BMD upravitelja.
Većinski suvlasnici Vjesnikova kompleksa koji, pak, nisu mogli donijeti ""odgovarajuću odluku"" o uklanjanju ili obnovi oštećenog natpisa NIŠPRO Zagreb su Vjesnik d.d. - tiskara u većinskom državnom vlasništvu, Konzum plus (sljednik Tiska u sklopu nekad moćnog Agrokora), Republika Hrvatska, VLM Cvjetno nekretnine (osnivač Večernji list) te Allegheny financial, nekretninska tvrtka koja se svojevremeno povezivala s Ninoslavom Pavićem, bivšim vlasnikom Europapress Holdinga (EPH).
Izuzevši još nekoliko manjih suvlasnika, od kojih su neki i u stečaju, upravo su većinski vlasnici Vjesnikova kompleksa oni koji su uz ""državni blagoslov"" posljednjih trideset godina preuzimali dijelove vlasništva u neboderu i okolnim zgradama, da bi zatim napustili taj prostor. Nakon što su se uknjižili kao vlasnici prije nekoliko godina, sada čekaju imovinsko-pravni rasplet i odlazak posljednjeg korisnika, nakon čega bi uslijedila eventualna prodaja vrijednih nekretnina i očekivana prenamjena tog prostora.
Prvo je kompleks u sjeni Vjesnikova nebodera napustio EPH (sada Hanza Media) 2003., potom Tisak, a odlaskom Večernjeg lista u Buzin prije desetak godina i gašenjem Vjesnika 2012. iz tog ""hrama"" novinarstva otišla je i posljednja ozbiljna novinska redakcija. Ostala je samo tiskara Vjesnik d.d. kao jedini veći korisnik prostora unutar Vjesnikova kompleksa – nebodera, press-centra, tiskare i pratećih objekata na više od 30.000 četvornih metara koji su svojevremeno su bili procijenjeni na više od 80 milijuna eura.
Samo 1988. više od 243 milijuna novinskih izdanja
Nekadašnji Vjesnik NIŠPRO, od kojeg je samo ostao samo natpis, osnovan je u posljednjoj samoupravnoj transformaciji tog poduzeća unutar bivšeg socijalističkog sustava 1. srpnja 1988. Potkraj te godine u Vjesniku je bilo zaposleno više od 5900 ljudi - od novinara, urednika, grafičara, fotoreportera do prodavača i drugih radnika.
Izlazili su dnevnici – Vjesnik, Večernji list i Sportske novosti, tjednici, polumjesečnici i mjesečnici Arena, Danas, Erotika, Izbor, Kviz, Sam svoj majstor, Sirius, Sfinga, Sprint, Start, Studio, Svijet, Vikend, Top, Trend i Mila te brojna povremena izdanja, romani i stripovi.
Sveukupno je te 1988. bilo tiskano više od 243 milijuna novinskih izdanja NIŠPRO Vjesnik, od kojih je bilo prodano više od 195 milijuna, utrošeno je više od 34.000 tona papira, a Vjesnikova je prodajna mreža imala na području tadašnje Jugoslavije oko 1150 vlastitih kioska i lokala.
NIŠPRO Vjesnik je tada, po ocjeni mnogih, bio najbolja i najmoćnija novinsko-izdavačka kuća u ovom dijelu Europe.
""O Vjesniku netko može misliti što hoće, ali kuća Vjesnik je, uz Springerov koncern, bila jedna od najvećih novinskih kuća u Europi. Neki su možda bili bogatiji, imali veće naknade, ali što se tiče razgranatosti izdavačke djelatnosti, broja naslova, kapaciteta tiskare itd, teško bih, osim Springera, mogao nabrojati nekog tko bi se mogao mjeriti s Vjesnikom"", istaknuo je još 2000. legendarni Vjesnikov novinar i dopisnik Đorđe Zelmanović.
S druge strane, nakon ovotjedne posljednje obnove ulaza u Vjesnikov neboder, ostao je i neizbrisan grafit, svojevrsna simbolička poruka nepoznatog autora svim vjesnikovcima, plasiran odmah ispod natpisa Vjesnik NIŠPRO: ""Bitno da je nekad bilo lijepo. Nema života od sjećanja.""",magazin
https://web.archive.org/web/20210904112805/https://www.index.hr/vijesti/clanak/od-ponedjeljka-zet-ima-jesenski-vozni-red-donosimo-detalje/2301038.aspx,od-ponedjeljka-zet-ima-jesenski-vozni-red-donosimo-detalje,"ZET od ponedjeljka 6. rujna prelazi na jesenski vozni red.
Opet se uspostavljaju jedna tramvajska i tri autobusne linije
Sve linije koje su prometovale prema ljetnom voznom redu ponovno će prometovati pojačanim intenzitetom, prema jesenskom voznom redu. To znači i ponovnu uspostavu tramvajske linije 1 (Zapadni kolodvor - Borongaj), kao i autobusnih linija 114 (Ljubljanica – Prečko), 145 (Vrapčanska Aleja – Oranice) i 275 (Sesvete – Sesvetska Sopnica), objavili su iz ZET-a.
Istog dana počinje i nova školska godina, što podrazumijeva i povećan broj djece na zagrebačkim cestama, posebice u zonama škola i vrtića. Iz ZET-a apeliraju na vozače, kao i ostale sudionike u prometu, na pojačan oprez i poštovanje prometnih propisa i znakova.
Maske i dalje obavezne u javnom prijevozu
Na autobusnim linijama 105, 124, 223, 261, 262, 270, 274 i 279 jesenski vozni red primjenjivat će se od subote, 11. rujna, a na liniji 205 od nedjelje, 12. rujna.
Podsjećamo kako je odlukom Nacionalnog stožera civilne zaštite obavezno nošenje medicinske maske ili maske za lice u javnom prijevozu.
Iz ZET-a mole sve putnike da budu savjesni i odgovorni kako bi javni gradski prijevoz funkcionirao nesmetano i bez poteškoća.
Novi vozni red bit će dostupan na početno-krajnjim stajalištima, kao i na web stranici ZET-a, navodi se u priopćenju.",vijesti
https://web.archive.org/web/20210904112625/https://www.index.hr/sport/clanak/osaka-izgubila-dobiveni-mec-pa-najavila-povlacenje-iz-tenisa/2301657.aspx,osaka-izgubila-dobiveni-mec-pa-najavila-povlacenje-iz-tenisa,"NAOMI OSAKA izgubila je od Kanađanke Leyle Fernandez 5:7, 7:6, 6:4 i ostala bez osmine finala US Opena.
Braniteljica naslova imala je set i 6:5 u drugom sa servisom, ali ga je izgubila. U trećem setu je Kanađanka napravila brejk odmah u prvom gemu i držala ga do samoga kraja. Osaki nije pomoglo ni 15 asova te čak 37 winnera, da bi nakon meča rekla da se do daljnjega povlači iz tenisa.
""Kad pobjeđujem, nisam sretna, nego samo osjetim olakšanje. Kad gubim, sam jako tužna i mislim da to sve skupa nije normalno. Nalazim se u trenutku svojeg života u kojem moram shvatiti što želim raditi. Iskreno, ne znam kad ću ponovno igrati tenis. Mislim da ću na neko vrijeme uzeti pauzu"", rekla je Osaka.
Japanka je prije Roland Garrosa rekla da ima problema s depresijom te da neće dolaziti na press-konferencije. Potom se povukla s turnira, da bi se vratila na Olimpijskim igrama i u američkoj sezoni turnira na tvrdoj podlozi.",sport
https://web.archive.org/web/20210904112805/https://www.index.hr/vijesti/clanak/otac-i-sin-prijetili-susjedima-ja-cu-ti-dzigerice-iscupat-gubo-muslimanska/2301643.aspx,otac-i-sin-prijetili-susjedima-ja-cu-ti-dzigerice-iscupat-gubo-muslimanska,"DORH je podigao optužnicu ocu i sinu iz Ražanca kod Zadra koji su susjedima prijetili smrću. Osim što su im prijetili smrću, vrijeđali su ih i na temelju vjeroispovijesti.
""Općinsko državno odvjetništvo u Zadru je 2. rujna 2021., nakon provedenog istraživanja, podiglo optužnicu protiv dvojice hrvatskih državljana (1953. i 1976.) zbog počinjenih kaznenih djela protiv osobne slobode prijetnjom iz čl. 139. st. 3. u vezi st. 2. Kaznenog zakona. (3. 9. 2021.)
U optužnici se dvojicu okrivljenika tereti da su 13. listopada 2020. u Ražancu, zbog narušenih odnosa oštećenicima, za koje su znali da su druge vjeroispovijesti, te zbog etničke i vjerske netrpeljivosti prema njima, u cilju da ih uplaše i uznemire, zaprijetili da će ih usmrtiti. Opisano postupanje izazvalo je kod oštećenika strah i uznemirenost"", stoji u priopćenju DORH-a.
Riječ je ocu i sinu, Mladenu i Zdravku M. iz Ražanca, koji su svoje prve susjede, Makira (55) i Rasimu Kadić (65) iz Švedske, vrijeđali na nacionalnoj i vjerskoj osnovi te im prijetili smrću, o čemu je Zadarski.hr pisao u listopadu prošle godine. Njihov napad je i zabilježen na nekoliko videosnimaka.
""Ti si nitko i ništa, a on je guba muslimanska... Znaš što, taman ja poginija, ja ću ti džigerice iščupat, gubo muslimanska... Đubre, umukni, zadavit ću te golim rukama, govno jedno... Ti si guba ženska da ne postoji takve, vi ste ovdje zarazu donijeli... Nemoj mi to govoriti, probost ću te ovom stapkom... Vi ste govna muslimanska... Di je Ante Pavelić bija, šta vas pobija nije... Iščupat ću mu grkljan i sve... Koštat će vas, nećete mirno spavat, samo ti snimaj... Onog krnje, ja ću ga uvatit, zube ću mu iščupat... Nisam ja pokvaren ka vi muslimani, gube muslimanske... Zapamtit ćete vi mene dok sam ja živ... Ja ću ga golim rukama zadavit za ovu maslinu...""",vijesti
https://web.archive.org/web/20210904112625/https://www.index.hr/sport/clanak/otkriveno-gdje-ce-biti-odrzano-iduce-svjetsko-prvenstvo-u-rukometu/2300887.aspx,otkriveno-gdje-ce-biti-odrzano-iduce-svjetsko-prvenstvo-u-rukometu,"POLJSKA i Švedska bit će domaćini SP-a za rukometaše 2023. godine (11 - 29. siječnja), objavila je Međunarodna rukometna federacija (IHF).
U Švedskoj gradovi domaćini trebali bi biti Göteborg, Malmö, Stockholm, Kristianstad i Jönköping, dok će poljski gradovi domaćini biti određeni tijekom ove jeseni. Finale bi trebalo biti održano u Stockholmu u Tele2 Areni, koja može primiti 20.000 gledatelja, dok će ždrijeb skupina biti u Poljskoj u srpnju 2022. 
Na SP-u će nastupiti 32 reprezentacije, a domaćini te branitelji naslova Danci imaju već osiguran nastup.  
Švedska će peti put biti domaćin SP-a, a Poljskoj je to prvi put. ",sport
https://web.archive.org/web/20210904112420/https://www.index.hr/magazin/clanak/ovo-su-bile-najpopularnije-knjige-u-kolovozu-u-hrvatskim-knjizarama/2301188.aspx,ovo-su-bile-najpopularnije-knjige-u-kolovozu-u-hrvatskim-knjizarama,"KRAJ ljeta je tu – ako ne vjerujete, spavajte otkriveni s otvorenim prozorom te više nećete sumnjati. Usput pogledajte što se čitalo tijekom kolovoza te pročitajte knjige s liste kako ne biste bili u zaostatku jer nova izdavačka sezona počinje i dolazi nam mnogo dobrih naslova. Listu smo sastavili većinom se koristeći podacima prodaje jedinog samostalnog knjižarskog lanca, Hoću knjigu.
1. Otok nestalih stabala – Elif Shafak
2. Govorili su da sam preosjetljiva – Federica Bosco
3. Bogati otac, siromašni otac – Robert T. Kiyosaki
4. Žena s planom – Maye Musk
5. 12 pravila za život – Jordan B. Peterson
6. Ljubav oko svijeta – Davor Rostuhar
7. Kako manje misliti – Christel Petitcollin
8. Atomske navike – James Clear
9. Damin Gambit – Walter Tevis
10. Ti si opasna faca – Jen Sincero
Što možemo iščitati letimičnim pogledom na top listu? Prvo ćemo uočiti da se beletristika čita manje; osim prvog mjesta koje zauzima fenomenalna Elif Shafak, na listi se nalazi još samo jedan roman. Drugo što vidimo jest kako ima vrlo malo noviteta; to u svijetu knjiga nije neobično jer, kako smo već više puta napisali, knjige imaju jedan svoj malo sporiji život. Uostalom, koliko vam treba da pročitate jednu knjigu? Treća zanimljivost, isto tako već prije navedena, jest dominacija literature iz područja samopomoći – čini se da se Hrvati sve više žele spasiti sami, što je – osim općeg kaosa svuda oko nas – rezultat gubitka vjere u sve moguće institucije i autoritete. Budući da nitko iz vlade ne čita ovakve članke, vjerujemo da će self-help još dugo biti popularan.
Otok nestalih stabala – Elif Shafak

Beletristika na broju jedan, a k tome i ona koju svrstavamo u pravu književnost. U romanu Otok nestalih stabala nagrađivana autorica Elif Shafak donosi nam raskošnu priču o pripadanju i identitetu, ljubavi i boli, sjećanju i zaboravu, ljudskom uništavanju prirode te napokon – obnovi, u svakom smislu te riječi. Defne i Kostas na suprotnim su stranama podijeljene zemlje. Ona je Turkinja, on Grk, oboje Cipar nazivaju domom, a njihova je ljubav zabranjena. Jedino mjesto na kojem se mogu sastajati jest konoba Sretna smokva, nazvana tako zbog čudesnog stabla Ficus carica koje raste usred prostorije. Ta će smokva svjedočiti njihovim sretnim susretima te tihim rastancima, ali bit će ondje i kada izbije rat, pretvori grad u ruševinu i razdvoji ljubavnike.
Žena s planom – Maye Musk

Majka najpopularnijeg i, ponekad vrlo kontroverznog, genijalnog inovatora Elona Muska dijeli nam svoju životnu priču. I kakva je to fascinantna priča! Iako je ovo knjiga o nevjerojatnoj ženi, svjetskoj predavačici, nutricionistici i supermodelu, koja i u 72. godini osvaja modne piste te puni naslovnice svjetskih časopisa, put do zvijezda bio je posut trnjem i može nam poslužiti kao putokaz onog što čeka gotovo svakog uspješnog čovjeka, a posebice ženu kada se odvaži koračati neutabanom stazom.
Atomske navike – James Clear

Iz naslova je jasno da autor razumije kako raditi s navikama. Onima koji su pokušali promijeniti makar i najmanju, ubrzo se pokazalo da je to vrlo teško. Stoga, treba krenuti fokusirano i korak po mali korak. I onda – još manji korak, ali uvijek prema naprijed, bez odustajanja. James Clear jedan je od vodećih svjetskih stručnjaka za formiranje navika koji nam u svojoj vrlo popularnoj knjizi daje jasne upute i strategije o tome kako stvoriti vrijeme za nove navike (čak i kada nemate vremena), kako izbjeći nedostatak motivacije i volje za promjenu navika, na koji način oblikovati svoje okruženje kako bi se olakšao uspjeh, kako se vratiti na put kada se skrene sa zacrtanog pravca i još mnogo toga.
Ti si opasna faca – Jen Sincero

Može li ozbiljan vodič za stjecanje samopouzdanja i ostvarivanje snova biti zabavan? Svakako, a to nam Jen Sincero pokazuje na svakoj stranici svog hita Ti si opasna faca. Iako je jezik neopterećen i posut psovkama, iza svega se krije ozbiljna poruka i poticaj za rad na sebi. Autorica je nastavila pisati u sličnom stilu te je svaki njezin naslov bestseler, ali prvo postanite opasna faca što, uz Jenine savjete, možda i nije toliko teško kako se isprva čini. Ugasite na trenutak Netflix te kokice jedite uz ovu energijom nakrcanu knjigu.",magazin
https://web.archive.org/web/20210904112625/https://www.index.hr/sport/clanak/ovo-su-daliceve-varijante-sastava-za-slovacku-treba-li-mijenjati-spicu/2301679.aspx,ovo-su-daliceve-varijante-sastava-za-slovacku-treba-li-mijenjati-spicu,,sport
https://web.archive.org/web/20210904112805/https://www.index.hr/vijesti/clanak/peovic-bi-vise-neradnih-dana-ekonomist-ako-zelimo-bolje-zivjeti-moramo-vise-raditi/2301087.aspx,peovic-bi-vise-neradnih-dana-ekonomist-ako-zelimo-bolje-zivjeti-moramo-vise-raditi,"PREDSJEDNICA Radničke fronte i saborska zastupnica Katarina Peović uputila je prijedlog saboru u kojemu traži da se praznici, koji bi bili neradni dani, a koji padaju u subotu ili nedjelju, prebace na prvi radni dan.
Peović je to predložila u Zakonu o blagdanima, spomendanima i neradnim danima. Kako piše Hina, Peović ističe kako su blagdani i praznici dani odmora za radnike, stoga im treba omogućiti da tim danima ne rade
Ove godine puno praznika pada vikendom
Dodatan poticaj za svoj prijedlog našla je i u činjenici da ove godine velik broj blagdana i praznika pada na vikend, uključujući već prošle 1. svibnja (subota), Veliku Gospu (nedjelja), ali i nadolazeće Božić (subota) te Svetog Stjepana (nedjelja).

Zastupnica argumentira i kako više od 85 zemalja ima regulative za javne praznike i blagdane koji kalendarski padaju u nedjelju. U Velikoj Britaniji i Sjedinjenim Državama, kada praznici padaju za vikend, neradni se dan prebacuje na prvi idući radni dan, a tako je i u nekim zemljama bivše SFRJ. I Srbija, primjerice, ima takvu praksu, nešto slično imaju Italija i Španjolska, a o kompenzaciji praznika koji padaju na vikend razmišlja i Njemačka.
Odvjetnica Alaburić podržava ideju Peović
Pitali smo za mišljenje odvjetnicu Vesnu Alaburić, odnosno koliko je zakonski moguće ovakvo što izvesti.
""Naravno da je moguće propisati da će neradni biti prvi sljedeći radni dan ako je blagdan ili zakonom utvrđeni neradni dan u nedjelju. Za to je potrebna vrlo jednostavna izmjena Zakona o blagdanima, spomendanima i neradnim danima u Republici Hrvatskoj. Takvo rješenje postojalo je u bivšoj Jugoslaviji, a postoji i danas u Bosni i Hercegovini"", njezine su riječi.
""Postoji i u nekim drugim zemljama. Inicijativu Katarine Peović smatram dobrom i u potpunosti je podržavam"", rekla je Alaburić.
Novotny: Hrvatska ima problem s produktivnošću
No, ekonomski analitičar Novotny, kojega je kontaktirao Index, ne slaže se s potrebom za tim.
""Objektivno, svi ti zahtjevi, od onog o neradnoj nedjelji pa do ovoga, vode nas prema porastu kulture nerada. Jedno od temeljnih ekonomskih načela i principa je kompromis između rada i dokolice. Hrvatska je sklona tim diskusijama, koje često idu u prilog dokoličarenju, pa je to jedan od razloga zašto nemamo produktivnost. Hrvatska, dakle, ima veliki problem s produktivnošću i stvaranjem nove vrijednosti, što je osobina postkomunističkih zemalja, kao i onih mediteranskih. Uostalom, grčka kriza nam je pokazala da je produktivnost njihovih radnika bila na razini Turske, a plaće na razini zapadne Europe. Moramo razumjeti, osobito ako želimo bolje živjeti, da se mora više raditi i da bilo koji koncept uz koji se količina rada smanjuje zaustavlja stvaranje novih vrijednosti"", objasnio je Novotny.
Dotaknuo se tranzicijskog procesa.
""Hrvatska još uvijek nije dovršila tranzicijski proces prema tržišno orijentiranom gospodarstvu. Slovenija je to davno apsolvirala, a u Hrvatskoj je kultura nerada raširena, kao što je rašireno i rentijerstvo zahvaljujući geografskom položaju. Recimo, njemačka vlada je smanjila radni tjedan na 30 sati i povećala se produktivnost rada, ljudi su našli druge poslove i radili, nisu dokoličarili. U dijelu Hrvatske je kultura rentijerska, tu se radi pola godine, da bi se pola godine moglo dokoličariti. Zato ova inicijativa samo pojačava rentijersku kulturu"", njegove su riječi.
Usporedba zagrebačkog i ljubljanskog holdinga
""Tu je, uostalom, i problem niske produktivnosti, posebno u državnom sektoru. Zagrebački holding ima 50 posto nižu produktivnost nego isti u Ljubljani, koji obavlja jednak volumen posla s manje zaposlenih"", poručio je. 
""Hrvatska ima jako nisku kulturu rada. Od ukupne populacije tu radi 48 posto ljudi. To je ispod prosjeka. Slovenija je tu na 72 posto. A da ne govorimo o zapadnoeuropskim državama"", kaže Novotny.
Nacije koje su razvile institucionalni okvir u korist rada su uspješnije
Rekao je da se odnos kompromisa između rada i odmora u ekonomiji naziva i ""labour-leisure trade-off"". Spomenuo je djelo Why Nations Fail: The Origins of Power, Prosperity and Poverty autora Darona Acemoglua i Jamesa Robinsona.
""Radi se o sjajnom djelu koje govori zašto nacije nisu bogate. Kazuje da su nacije koje su razvile institucionalni okvir u korist rada uspješnije. Tu je i usporedba Meksika i Sjedinjenih Američkih Država na primjeru američkog grada Nogalesa i meksičkog grada Nogalesa. U oba žive Meksikanci. U američkom je BDP 50 tisuća dolara, a u južnom deset tisuća dolara. No, kultura rada u sjevernom je društveno pravilo, za razliku od meksičkog. A i mi nismo homogeni. Imamo regije, dakle, možemo reći da je Međimurje orijentirano u korist rada, a na jugu je rentijerstvo, tu se misli da se u pola godine može zaraditi i drugih pola godine ne raditi. A da ne govorimo kako stojimo prema ostatku Europe"", zaključio je Novotny.",vijesti
https://web.archive.org/web/20210904112420/https://www.index.hr/magazin/clanak/pocinje-zadnja-sezona-la-case-de-papel-evo-kako-ce-izgledati-prva-epizoda/2301426.aspx,pocinje-zadnja-sezona-la-case-de-papel-evo-kako-ce-izgledati-prva-epizoda,"U PETAK 3. rujna počinje posljednja sezona serije La Case de Papel, odnosno prvi dio posljednje sezone. 
""Ekipa se već preko 100 sati nalazi zatvorena u banci. Uspjeli su spasiti Lisabon, ali izgubili su jednog od svojih. Profesor prvi put nema plan za bijeg. Baš kad pomisle da nema ništa gore, novi neprijatelj stiže na scenu, i to puno moćniji od onih s kojima su se do sad susretali. Bliži se kraj najveće provale u povijesti, a ono što je počelo kao pljačka pretvorit će se u rat"", stoji u opisu sezone na Netflixu. 
Na YouTubeu je danas objavljeno kako će izgledati prvih 15 minuta prve epizode.

 
Prethodna sezona završila je zato što je banda zarobljena u nacionalnoj banci u sukobu s vojskom u stilu Butcha Cassidyja.
""Kad smo počeli pisati petu sezonu usred pandemije, osjećali smo da moramo promijeniti ono što ljudi očekuju od sezone i napraviti senzaciju od kraja serije u prvom dijelu. U drugom dijelu ćemo se više fokusirati na emotivnu situaciju likova"", rekao je jedan od tvoraca serije, Alex Pina. 
Ipak, za fanove koji tuguju zbog kraja serije Netflix ima dobre vijesti. U studenom će fanovi moći pokazati svoje umijeće pljačke. Money Heist: The Experience impresivan je događaj koji će obožavateljima diljem svijeta dati priliku da svoj kriminalni um stave na kušnju.
Potencijalni lopovi u Londonu, Parizu, Miamiju, Mexico Cityju i New Yorku bit će regrutirani u zloglasnu bandu i izazov će im se uvući u mnoštvo međunarodnih meta, uključujući La Monnaie de Paris - francusku kovnicu novca. Pod vodstvom ''profesora'', skupina će se pokušati infiltrirati u institucije i dokazati da imaju sve što je potrebno da budu dio zloglasne bande.",magazin
https://web.archive.org/web/20210904112625/https://www.index.hr/sport/clanak/pogledajte-dzekinu-golcinu-za-senzaciju-bih-protiv-svjetskih-prvaka/2301289.aspx,pogledajte-dzekinu-golcinu-za-senzaciju-bih-protiv-svjetskih-prvaka,"BOSNA I HERCEGOVINA loše je ušla u kvalifikacije za SP 2022, a činilo se da će to prerasti u debakl. 
Nakon samo jednog boda u prve dvije utakmice išla je kod Francuske, aktualnog prvaka svijeta.
I onda je tamo uzela bod (1:1), a gotovo cijelo drugo poluvrijeme imala je igrača više.
Gol za senzacionalni remi za BiH je zabio njen kapetan i najbolji strijelac. 
Edinu Džeki to je u 115. nastupu za BiH bio 60. gol, ali malo je zabio ovakvih.
Nakon velike greške Thomasa Lemara loptu je uzeo Ermedin Demirović i odmah dodao Džeki.
Slijedila je njegova majstorska akcija i egzekucija.
Nezaustavljivo je krenuo prema golu, pri čemu su ga tri čuvara uspjela samo gledati, a kada je došao na rub kaznenog prostora, ljevicom je neobranjivo pogodio u donji desni kut.
► KLIKNI OVDJE I POGLEDAJ DŽEKINU GOLČINU FRANCUSKOJ.",sport
https://web.archive.org/web/20210904112420/https://www.index.hr/magazin/clanak/pogledajte-kakve-vile-se-prodaju-u-puli-cijene-su-im-i-do-18-milijuna-kuna/2301079.aspx,pogledajte-kakve-vile-se-prodaju-u-puli-cijene-su-im-i-do-18-milijuna-kuna,"PROVJERILI smo kakve se vile prodaju ovog ljeta u Puli na Index Oglasima. 
Trenutno je aktivno više od 700 oglasa na tom području, a mi smo izdvojili moderne vile koje odišu luksuzom. Pogledajte kakve se vile mogu pronaći u Puli, a cijene nekih su i po 18 milijuna kuna.
Atraktivna vila prvi red do mora
Cijena: 18.711.163 kn

Vila se sastoji od tri spavaće sobe, tri kupaonice, prostranog dnevnog boravka, dvije kuhinje, blagovaonice i ostave. Iz dnevnog boravka je izlaz na terasu s prekrasnim pogledom na more. U dvorištu se nalazi bazen te postoji i parking. Prodaje se kompletno namještena.
Oglas pogledajte ovdje.
Luksuzna vila
Cijena: 14.968.930 kn

Novoizgrađena vila nalazi se na Velom Vrhu. Ono po čemu je ova luksuznu vila jedinstvena je njezina pozicija, koja pruža pogled na kompletan pulski zaljev, zelenilo i Arenu.
Oglas pogledajte ovdje.
Luksuzna vila s garažom i bazenom na jedinstvenoj lokaciji
Cijena: 14.220.484 kn

U oglasu se navodi kako je riječ o jedinstvenoj lokaciji s direktnim pristupom moru. Vila se sastoji od suterena, visokog prizemlja i kata, a u dvorištu se nalazi bazen. 
Oglas pogledajte ovdje.
Prestižna vila moderne gradnje
Cijena: 11.226.698

Ova vila moderne je arhitekture i kvalitetne gradnje te je smještena uz samu plažu. Pruža panoramski pogled sa svih otvorenih terasa koje su neobičnog, interesantnog oblika. Jedna od specifičnosti ove vile su staklene površine zakrivljenih linija koje u cijelosti prate objekt.
Oglas pogledajte ovdje.",magazin
https://web.archive.org/web/20210904112625/https://www.index.hr/sport/clanak/ppd-zagreb-saznao-suparnika-u-finalu-seha-lige-ceka-ga-tezak-zadatak/2301648.aspx,ppd-zagreb-saznao-suparnika-u-finalu-seha-lige-ceka-ga-tezak-zadatak,"SUPARNIK rukometašima PPD Zagreba u finalu završnog turnira regionalne SEHA lige u Zadru u nedjelju bit će branitelj naslova, mađarski Veszprem.
Nakon što je PPD Zagreb u prvom polufinalu svladao Meškov Brest s 38:37 boljim izvođenjem sedmeraca, Veszprem je u drugom polufinalu bio uvjerljiv protiv Motora iz Zaporožja s 36:29.
Gašper Marguč s devet i Petar Nenadić sa sedam golova bili su najbolji kod Veszprema, dok je Dmitro Horiha postigao osam golova za Motor.
Finale je na programu u nedjelju od 19 sati.
PPD Zagreb je dosada jednom osvojio SEHA ligu, 2013. godine, dok je Veszprem tri puta bio pobjednik, 2015., 2016. i 2020. godine.",sport
https://web.archive.org/web/20210904112420/https://www.index.hr/magazin/clanak/preminuo-je-lee-scratch-perry-pionir-reggaea-i-producent-boba-marleyja/2300583.aspx,preminuo-je-lee-scratch-perry-pionir-reggaea-i-producent-boba-marleyja,"LEE SCRATCH PERRY, utjecajni jamajčanski glazbenik, pjevač i producent koji je pomaknuo granice reggaea i duba, umro je u nedjelju u dobi od 85 godina. 
Uzrok smrti nije naveden, no premijer Jamajke Andrew Holness na Twitteru je potvrdio vijest, izrazio sućut obitelji i napisao da je reggae vizionar umro u bolnici Noel Holmes u zapadnom jamajčanskom gradu Lucei.
""Danas je Jamajka izgubila veliku glazbenu ikonu koja je nadahnula mnoge"", napisao je Holness.
#PressRelease: Jamaica Has Lost A Great Pioneer of Music: the Unforgettable Lee “Scratch” Perry. pic.twitter.com/QFBANEXli0
Producent koji je radio za brojne glazbenike, među kojima i za Boba Marleyja, osoba je čiji je talent nadilazio vrijeme i žanr, a njegov utjecaj bio je očit u raznim glazbenim žanrovima, od hip hopa do post-punka, od The Beastie Boysa do The Clasha.
Rođen 20. ožujka 1936. u ruralnom jamajčanskom gradu Kendalu, Rainford Hugh Lee Perry školu je napustio s 15 godina te se šezdesetih preselio u Kingston.
""Moj otac je bio fizički radnik, a majka je radila na polju. Bili smo jako siromašni. Išao sam u školu, ali nisam naučio ništa. Sve što sam naučio potječe iz prirode"", rekao je Perry za britansku glazbenu kuću NME 1984. godine.
""Kad sam napustio školu, mogao sam raditi samo na terenu, fizičke poslove, težak, naporan rad. Nije mi se to sviđalo. Pa sam počeo igrati domino. Kroz domino sam vježbao um i naučio čitati misli drugih. To se pokazalo vrlo korisnim kasnije u životu"", ispripovijedao je.
Glazbena karijera
Njegova glazbena karijera započela je krajem pedesetih kad ga je kao asistenta angažirao Clement Coxsone Dodd, voditelj reggae studija i izdavačke kuće Studio One. Kasnije je postao glazbeni skaut, DJ, voditelj trgovine i na kraju snimatelj za izdavačku kuću. Svoj nadimak Scratch stekao je na ranoj snimci, The Chicken Scratch 1965. godine.
Godine 1968. osnovao je vlastitu izdavačku kuću Upsetter Records, a 1973. izgradio studio u dvorištu u Kingstonu, nazvavši ga Black Ark koji će roditi nebrojene reggae i dub klasike. Ondje je pomicao granice i eksperimentirao s bubnjarskim strojevima i ostalom studijskom opremom - snimio je pucanj oružja, zvuk razbijenog stakla i glasanje životinja, a koristio je i kamenje, vodu ili kuhinjsko posuđe.
Slavu je, osim na Jamajci stekao i u inozemstvu, posebno u Britaniji, gdje su hvalili njegovu inventivnu produkciju. Produciravši niz značajnih ploča zajedno s Bobom Marleyjem, surađivao je i s Maxom Romeom, Juniorom Murvinom i grupom The Congos. Perry je bio ključan za proboj jamajčanske glazbe na međunarodnu scenu.
""Lee Perry je glazbeni Salvador Dali"", rekao je Keith Richards za Rolling Stone 2010. godine.
""On je misterij. Svijet je njegov instrument. Samo morate slušati. Više od producenta on zna nadahnuti dušu umjetnika jer ima dar zapažanja zahvaljujući kojem ne samo da čuje zvukove koji dolaze niotkuda, već ih uspijeva prenijeti glazbenicima. Scratch je šaman"", rekao je tada Richards za časopis.
Perry je navodno spalio studio Black Ark 1983. godine, uvjeren da je opsjednut zlim duhovima. Počeo je putovati i živjeti u inozemstvu, a naposljetku se neko vrijeme skrasio u Švicarskoj sa svojom obitelji, nastavivši raditi do smrti.
Tijekom karijere producirao više od 1000 snimaka, a 2002. godine osvojio je Grammy za najbolji reggae album Jamaican E.T.",magazin
https://web.archive.org/web/20210904112805/https://www.index.hr/vijesti/clanak/pucnjava-u-trstu-osmero-ranjenih/2301705.aspx,pucnjava-u-trstu-osmero-ranjenih,"VIŠE ljudi ozlijeđeno je u pucnjavi u sjevernom talijanskom gradu Trstu rano jutros, objavili su lokalni mediji.
Osmero ljudi je ranjeno, jedna osoba teže. Riječ je o muškarcu koji je u kritičnom stanju.
Policija je uhitila dvojicu muškaraca odmah nakon incidenta, i to dok su pokušavali pobjeći i krenuti autocestom na naplatnoj kućici Lisert. Dvije uhićene osobe bile su naoružane. Rai piše kako su hici ispaljeni tijekom uhićenja. 
Prema prvim informacijama, radilo se o masovnoj tučnjavi koja se pretvorila u pucnjavu, i to između dvije grupe kosovskih radnika. Posvađali su se navodno oko posla.
U tučnjavi je sudjelovalo petnaestak ljudi, a sve se odvijalo blizu bara.
Policija je blokirala cijelo područje. Na intervenciju su izašli policija, financijska inspekcija i sedam kola Hitne pomoći.
Očevidac je za talijansku agenciju ANSA-u rekao da je sukob trajao oko deset minuta.
",vijesti
https://web.archive.org/web/20210904112420/https://www.index.hr/magazin/clanak/reality-zvijezda-nahvalila-dubrovnik-na-instagramu-gdje-je-prati-48-milijuna-ljudi/2301683.aspx,reality-zvijezda-nahvalila-dubrovnik-na-instagramu-gdje-je-prati-48-milijuna-ljudi,"ENGLESKA reality zvijezda Vicky Pattison ljetuje u Dubrovniku. Na svom Instagram profilu, gdje je prati 4.8 milijuna ljudi, objavila je nekoliko fotografija s odmora.
Objavila je fotografiju u bijelom kupaćem kostimu i u opisu nahvalila Dubrovnik.
Objavu dijeli Vicky Pattison (@vickypattison)
""Prvi dan u Dubrovniku. Ležali smo na ležaljkama u hotelu i ovdje je tako predivno. Kasnije ćemo ići istraživati grad pa su prijedlozi dobrodošli"", napisala je Vicky. 
Objavu dijeli Vicky Pattison (@vickypattison)
Ranije je objavila fotografiju s balkona hotela u kojem je odsjela.
""Odsad ću se slikati samo na ovom balkonu. Hotel je nevjerojatan, osoblje je odlično i zaljubljena sam u Dubrovnik. Idemo istraživati stari grad i ne mogu biti više uzbuđena"", poručuje Vicky. 
Objavu dijeli Vicky Pattison (@vickypattison)
Pattison se proslavila sudjelovanjem u reality emisiji Geordie Shore koja se emitirala na MTV-ju. Poslije se pojavila u još nekoliko realityja. ",magazin
https://web.archive.org/web/20210904112805/https://www.index.hr/vijesti/clanak/rimac-2013-sam-mislio-da-su-sanse-za-realizaciju-nikakve-danas-to-izgleda-ovako/2301113.aspx,rimac-2013-sam-mislio-da-su-sanse-za-realizaciju-nikakve-danas-to-izgleda-ovako,"MATE RIMAC objavio je na svom Facebook profilu sliku radova s mjesta na kojem će se 2023. otvoriti kampus Rimac Automobila.
""01.05.2013: 'Šanse za realizaciju? Vjerojatno nikakve.'
Tada imao ideju za projekt koji je 1% onoga što će Rimac Campus biti.
Danas to izgleda ovako... Idemo punim tempom da se projekt završi 2023. kao što smo najavili"", napisao je Rimac.
Prije samo dva tjedna objavljeno je da su Rimac Automobili odabrali tvrtku koja će graditi kampus te da se počinje s gradnjom. Radi se o tvrtki Facies iz Svete Nedelje.

""Želio sam da to bude nešto posebno""
Podsjetimo, novi kampus, vrijedan više od 200 milijuna eura, prostirat će se na 200 tisuća m² s proizvodnim i istraživačkim objektima na 95.000 m², dok će 35% zemljišta biti pokriveno vegetacijom.
Projekt bi trebao osigurati do 700 novih radnih mjesta te pružiti primjer i poticaj ostalim jedinicama lokalne uprave diljem Hrvatske.
""Želio sam da to bude nešto posebno. Nigdje nisam vidio nešto slično kao što mi planiramo. Ova lokacija nam to omogućuje. Odmah je ispred Zagreba, u prirodi je, htjeli smo spojiti visoku tehnologiju i prirodu. Htjeli smo da ljudi mogu doći, sve je rađeno da se zaposlenici dobro osjećaju, da imaju dodatne sadržaje, poput vrtića, restorana, teretana.
Mi imamo osigurano financiranje, imamo sve, projekt, dokumentaciju, sve za predaju za građevinsku dozvolu. Imamo sve osigurano, financije su osigurane s našim investitorima i bankama, želimo dati puni gas, želimo punom parom naprijed! Želimo početi raditi"", rekao je Rimac na potpisivanju ugovora u travnju ove godine.
Kako će izgledati kampus

Dizajn glavne zgrade fokusira se na to kako će četiri ključne skupine ulaziti i kretati se po lokaciji. Primjerice, zaposlenici će prirodno težiti tome da što brže dođu do svojih radnih mjesta, dok će posjetitelji vjerojatno željeti što dulje upijati doživljaj i zadržavati se u impresivnim zajedničkim unutarnjim i vanjskim prostorima.
Naravno, u skladu s fokusom brenda na upečatljiv dizajn, inovacije i održivost, novi će kompleks sadržavati puno pametnih i jedinstvenih značajki. Među njima su ""urbana močvara"" i livade, kao i vrt na krovu restorana. Dodatni element kompleksa bit će i smještajni kapaciteti. Umjesto klasičnog hotela za smještaj posjetitelja i novih zaposlenika, predviđen je niz pojedinačnih ""kapsula"" koje će se stopiti sa šumskim okruženjem.
S obzirom na predanost i strast branda prema automobilskim projektima, lokacija će imati i mnoge sadržaje koji će posjetiteljima omogućiti da urone u potpuno iskustvo uzbudljivih automobila i Rimac Automobila. Između ostaloga, kupci će moći u posebnoj konfiguracijskoj sobi pregledati i izabrati specifikaciju svog Rimac automobila, a bit će tu i muzej i bar. U sklopu obilaska lokacije posjetitelji će imati priliku i za obilazak proizvodnje. S obzirom na opseg rada Rimca za druge automobilske kompanije, predviđeno je i nekoliko soba za projekte kupaca, koje će biti dostupne samo zaposlenicima koji rade na određenom projektu.
Imat će igraonicu, teretanu, sportski centar, vrtić, livadu sa životinjama

Jedna od ključnih vrijednosti Rimca je dobrobit i edukacija zaposlenika. Zbog toga su planirani igraonica, teretana i sportski centar, restoran, pa čak i vrtić uz koji je i livada s domaćim životinjama. U skladu s orijentacijom na održivost, predviđena je i proizvodnja organske hrane na licu mjesta, kao i obilje zelenila za uživanje i zaposlenika i posjetitelja. Udovoljavajući želji tvrtke za višenamjenskim i prilagodljivim prostorima, na lokaciji će se nalaziti i gledalište, konferencijska dvorana i prostorije za edukaciju.
S obzirom na brz rast kompanije, lokacija je projektirana tako da se s vremenom može proširiti, a da se i dalje stapa sa svojim prirodnim okruženjem.
Dugoročno gledano, nova će lokacija primiti više od 2500 zaposlenika, što premašuje sadašnji broj zaposlenih za više od 100%. Stoga je lokacija podijeljena na dva različita područja. Prva je zgrada sjedišta kompanije, gdje će se nalaziti glavne funkcije, upravljanje te istraživanje i razvoj, kao i uredi Greypa, tvrtke za proizvodnju električnih bicikala, koju je također osnovao Mate Rimac.

Recepcija i muzej
Tu će zgradu s proizvodnim pogonom povezivati velik ostakljeni restoran suptilno ugrađen u krajolik s pogledom na obje strane kampusa. Na jednom kraju bit će maloprodajni prostor i vrtić. S druge strane će biti recepcija i muzej. Nasuprot njima bit će proizvodna i testna postrojenja, koja obuhvaćaju dizajn i izradu prototipova. Straga će se nalaziti ulaz u srce lokacije, proizvodni pogon sa strojnom obradom, proizvodnjom kompozita, lakirnicom, proizvodnjom baterija i dijelova elektropogona, sklapanjem vozila i laboratorijem za kontrolu kvalitete.
Veličina i ambicije novog kampusa su ogromni, što ga, kažu iz Rimac Automobila, čini jednom od najvećih građevina ove vrste u Europi, ne samo u automobilskoj industriji. Predviđena financijska ulaganja u projekt premašuju 200 milijuna eura. Početak izgradnje na novoj lokaciji očekuje se do kraja godine, a završetak je planiran 2023. godine.
",vijesti
https://web.archive.org/web/20210904112805/https://www.index.hr/vijesti/clanak/rtv-slovenija-zestoko-reagirala-na-upad-antivaksera-u-studio/2301714.aspx,rtv-slovenija-zestoko-reagirala-na-upad-antivaksera-u-studio,"VODSTVO slovenskog javnog servisa RTV oštro je osudilo sinoćnji upad skupine antivaksera u prostorije svog informativnog programa, zatraživši da ih zaštite nadležne institucije.
>> Antivakseri upali u studio slovenske javne televizije, pogledajte snimke
""Prosvjednici su upadom grubo zlorabili pravo na miroljubive prosvjede. Od nadležnih ustanova očekujemo odlučno djelovanje"", napisalo je vodstvo kuće RTV, dodavši da sinoćnji izgred najodlučnije osuđuju i da slične slučajeve institucije ubuduće trebaju spriječiti.
Kako tvrde na slovenskoj televiziji, prosvjednici koji se protive protuepidemijskim mjerama i cijepljenju već se mjesecima okupljaju pred ulazom u njihovu zgradu, vrijeđajući i ometajući zaposlene i goste.
""Poštujemo pravo na slobodno izražavanje, ali se zauzimamo da se komunikacija odvija na doličan način"", navodi se u priopćenju te dodaje da je sinoćnji izgred i upad u prostorije televizije ujedno napad na slobodan i nezavisan novinarski rad.
""Svako demokratsko društvo prema ovakvim incidentima mora imati nultu stopu tolerancije"", navodi vodstvo RTV Slovenije.
Napad je osudilo i Slovensko novinarsko društvo, a ministar unutarnjih poslova Aleš Hojs na Twitteru je najavio da je zbog takvih događaja potrebno zaoštriti kaznene odredbe zakona o javnom redu i miru.
Skupina prosvjednika koji se protive protuepidemijskim mjerama i cijepljenju protiv covida-19 u petak je upala u prostorije kuće RTV, a uspjeli su ući i u redakciju informativnog programa te u studio Dnevnika. 
Vdor proticepilcev v dnevniški studio. #napadnartv pic.twitter.com/PpHLwyrYdo
Prema informacijama medija, prosvjede ispred zgrade RTV Slovenije u središtu Ljubljane već mjesecima organizira manje poznata populistička skupina Osviješteni stanovnici Slovenije, koju vodi nekadašnji bojnik Slovenske vojske Ladislav Troha, poznat i iz prethodnih godina po prosvjedima pred parlamentom.",vijesti
https://web.archive.org/web/20210904112625/https://www.index.hr/sport/clanak/rukometasi-zagreba-unatoc-porazu-na-f4-seha-lige-vardar-izbacen-zbog-korone/2301154.aspx,rukometasi-zagreba-unatoc-porazu-na-f4-seha-lige-vardar-izbacen-zbog-korone,"RUKOMETAŠI Zagreba u utorak su pobijedili Vardar u uzvratu četvrtfinala Seha lige 25:22 i ostali za gol kratki za prolazak na završni turnir četiri najbolja kluba za sezonu 2020./21. Vardar je u prvom dvoboju slavio 24:20.
Ipak, došlo je do preokreta i Zagrebaši će nastupiti na završnom turniru.
Naime, na testiranju u Zagrebu jedan je član Vardara bio pozitivan, pa je naloženo da on i svi s kojima je bio u kontaktu budu u izolaciji.
Izvršni odbor Seha lige izvanredno se sastao i odlučio da ne može dopustiti Vardaru sudjelovanje na turniru u Zadru ovaj vikend. Kako je Vardar igrao protiv Zagreba, hrvatski prvak nastupit će na Final Fouru kao zamjena.
""Nakon interne rasprave izvršni odbor provjerio je dokumente i preporuke i složio se s visokom odgovornošću i sviješću da ne može ugroziti natjecanje i zdravlje svih sudionika"", priopćili su iz Sehe.
Zagreb će tako u petak od 18 sati igrati protiv Meškova, a u drugom polufinalu od 20:30 sastaju se Veszprem i Motor Zaporožje. Utakmica za treće mjesto igra se u nedjelju od 16:30, a finale od 19 sati.",sport
https://web.archive.org/web/20210904112805/https://www.index.hr/vijesti/clanak/rus-ubio-prijatelja-vidio-je-snimku-na-kojoj-mu-siluje-kcer/2301685.aspx,rus-ubio-prijatelja-vidio-je-snimku-na-kojoj-mu-siluje-kcer,"RUSKA javnost smatra da ocu koji je ubio pedofila koji je silovao njegovu kćer od osam godina ne bi trebalo suditi za ubojstvo.
Prema navodima policije, pedofil Oleg Sviridov (32) čuvao je snimke na mobitelu na kojima se vidi kako zlostavlja nekoliko djece u selu Vintai u ruskoj regiji Samari.
A 34-year-old factory worker from Russia was drinking with his friend Oleg Sviridov, 32, when he saw the horrifying clip on the man’s phonehttps://t.co/0Duzv55I61
Čuvao njegovu kćer
Radnik u tvornici raketnih motora Vjačeslav M. (34) bio je na piću sa Sviridovom kada je na njegovom mobitelu vidio snimke na kojima se vidi kako siluje njegovu kćer, koja sada ima devet godina.
Napao je Sviridova, koji je ubrzo pobjegao. Pedofil je naime bio blizak prijatelj Vjačeslavove obitelji i znao je u više navrata čuvati malenu, pri čemu ju je seksualno zlostavljao.
Našao ga prije policije
Vjačeslav je silovanja prijavio lokalnoj policiji, koja je pokrenula potragu za Sviridovom, no otac ga je uspio pronaći prije policije te ga je izbo nožem. Otac je policiji rekao da se posvađao sa Sviridovom u šumi i da je tijekom prepirke on ""naletio na nož"". Kazao je kako ga nije imao namjeru ubiti.
Tijelo pedofila pronađeno je u blizini sela u četvrtak, više od tjedan dana nakon što je Vjačeslav vidio snimke na mobitelu. Policija je uhitila oca i pokrenula istragu cijelog slučaja, piše Daily Mail.
Izvori iz policije navode kako se na mobitelu ubijenog pedofila nalaze i snimke nasilnih silovanja drugih seoskih djevojčica u dobi od šest i 11 godina.
Podrška javnosti
Mještani sela Vintai, ali i drugi ruski građani, traže da se Vjačeslavu ne sudi za ubojstvo.
""On nije ubojica, štitio je svoju kćer i našu djecu. Svi su na njegovoj strani"", rekao je jedan mještanin.
Za oca se zauzela i poznata ruska TV novinarka i bivša predsjednička kandidatkinja Ksenia Sobčak.
""Svi roditelji će se zauzeti za ubojicu pedofila"", kazala je.",vijesti
https://web.archive.org/web/20210904112625/https://www.index.hr/sport/clanak/senzacija-na-us-openu-hrvatski-par-najbolji-na-svijetu-ispao-od-autsajdera/2301431.aspx,senzacija-na-us-openu-hrvatski-par-najbolji-na-svijetu-ispao-od-autsajdera,"ŠOKANTAN poraz hrvatskog para, najboljeg na svijetu, već u prvom kolu zadnjeg Grand Slama u godini. 
Mate Pavić, prvi i Nikola Mektić, drugi igrač svijeta u parovima, aktualni osvajači Wimbledona i olimpijskog zlata, ispali su od američke kombinacije Lammons/Withrow porazom 6:2, 7:5.
To je senzacija jer su Pavić i Mektić bili favoriti za osvajanje US Opena, a izbacio ih je par koji je na turnir ušao preko pozivnice. 
Prije njujorškog Grand Slama Lammons i Withrow imali su pet poraza zaredom. Zadnju pobjedu ostvarili su još sredinom lipnja, na Challengeru u Nottinghamu.",sport
https://web.archive.org/web/20210904112625/https://www.index.hr/sport/clanak/simmons-zatrazio-razmjenu-ne-zeli-vise-igrati-za-sixerse-oni-su-sami-krivi-za-to/2301028.aspx,simmons-zatrazio-razmjenu-ne-zeli-vise-igrati-za-sixerse-oni-su-sami-krivi-za-to,"BEN SIMMONS, prvi izbor na NBA draftu 2016. godine, službeno je obavijestio Philadelphia 76erse kako želi napustiti klub.
Cijelu karijeru 25-godišnji Simmons je proveo u Philadelphiji, ali vjerojatno je već odigrao posljednju utakmicu za ovu momčad. Simmonsa su iziritirale izjave suigrača i trenera Sixersa nakon ispadanja iz doigravanja, a klub nije krio da ga se ovog ljeta želi riješiti. Mjesecima je licitirao s njegovim imenom, ali nitko nije želio dati traženu ogromnu odštetu za njega.
Izvori bliski klubu, javljaju američki mediji, tvrde da je odnos između kluba i igrača postao tako loš da se više ne može popraviti.
Simmons je najavio da više ne namjerava igrati za Sixerse te da želi prijeći u neki od klubova iz Kalifornije. Simmons ima istog agenta kao LeBron James i Anthony Davis, ali Lakersi ga ne mogu dovesti osim ako u drugom smjeru ne pošalju nekog od njih dvojice ili novoangažiranog Russella Westbrooka, a to se neće dogoditi. Ali Golden State Warriorsi i Sacramento Kingsi već su pregovarali s Philadelphijom i razmjena s nekim od tih klubova čini se najizglednijom.
“Ben Simmons says he refuses to play for the Sixers. He wants to go to three California teams. There’s so much bad blood between him and the team.”

- Western Conference Executive on Ben Simmons
(Via @PompeyOnSixers ) pic.twitter.com/3TQShODF5k
Simmons je uz Embiida trebao biti kralježnica novih 76ersa koji su 2013. započeli zloglasni Proces i krenuli od nule, a njih su se dvojica iskristalizirala kao njegovi najbolji plodovi. No dok je Embiid uglavnom ispunio velika očekivanja i svake godine rastao u sve većeg superstara, Simmons je nizao loše predstave u ključnim utakmicama ove momčadi. Sve se ponovilo i prošle sezone u polufinalu Istoka, u ispadanju od Atlanta Hawksa.
Australac je jedinstveni tip igrača, s 208 cm visine, fantastičnim pregledom igre i sposobnosti da čuva igrače na svim pozicijama te je dvaput izabran u najbolju petorku NBA lige. Ali ujedno je i dalje igrač s užasnim šutom, o čemu najbolje govore samo neke njegove brojke: ispod 60 posto s linije slobodnih bacanja u karijeri te ispod 15 posto šut za tri poena u karijeri.
Ugovor Simmonsa je vrijedan 147 milijuna američkih dolara i traje još četiri godine. Sixersi su tijekom ljeta za njega tražili kombinaciju etabliranih mladih igrača i niza izbora na draftu, što je u startu bilo teško prihvatljivo budući da su sami inicirali glasine, a njegov zahtjev za odlaskom dodatno će mu sniziti vrijednost, koja je ionako na najnižim razinama nakon loših nastupa u ovogodišnjem doigravanju. Ne uspiju li Sixersi dobiti zadovoljavajuću odštetu za Simmonsa, moći će se zaključiti da je Proces propao.
 ",sport
https://web.archive.org/web/20210904112805/https://www.index.hr/vijesti/clanak/sinjskom-pogrebniku-60-sudi-se-za-silovanje-tinejdzerice-detalji-su-gnjusni/2301509.aspx,sinjskom-pogrebniku-60-sudi-se-za-silovanje-tinejdzerice-detalji-su-gnjusni,"NA ŽUPANIJSKOM sudu u Splitu počelo je suđenje 60-godišnjem Zlatku Buljanu, vlasniku pogrebnog obrta iz Sinja, koji je optužen zbog silovanja maloljetnice. 
Tereti ga se da je krajem 2020. i početkom 2021. godine na više autobusnih stajališta u blizini obrazovnih ustanova na području Splita zalijepio oglase kojima traži djevojku za druženje uz naknadu i na kojima je objavio broj svog mobilnog telefona. Kako se navodi u optužnici, na oglas mu se javilo dijete sniženog rasuđivanja. 
Tijekom dva tjedna joj je često slao SMS poruke, a potom ju je i silovao i zaprijetio joj da nikome ništa ne govori, prenosi Dalmatinski portal. Ponovno se htio sastati s njom, a kada ga je ona odbila, kako bi je zaplašio, zaprijetio je da će nauditi njoj bliskoj osobi. Optužnicom ga se tereti da je silovanje počinio u još dva navrata.
Buljan je rekao da se ne osjeća krivim za djela koja mu se stavljaju na teret. Tužiteljstvo je bilo suglasno da se pročitaju iskazi svjedoka i vještaka, ali se s tim nije složila obrana koja je zatražila da se svjedoci, a među njima i žrtva, ispitaju i na ročištu. Sudac Dinko Mešin zakazao je raspravu za kraj listopada, kada će se ispitati svjedoci i vještaci, dok će o ispitivanju žrtve u sudnici naknadno odlučiti.",vijesti
https://web.archive.org/web/20210904112625/https://www.index.hr/sport/clanak/slijepu-paraolimpijku-nakon-utrke-zaprosio-njen-vodic/2301318.aspx,slijepu-paraolimpijku-nakon-utrke-zaprosio-njen-vodic,"VODIČ Manuel Vaz de Veiga i njegova slijepa štićenica, sprinterka Keula Pereira Semedo iz Zelenortskih Otoka postali su jedna od priča dana na Paraolimpijskim igrama u Tokiju, iako su u svojoj kvalifikacijskoj skupini bili posljednji i time ostali bez plasmana u polufinale.
Naime, po završetku utrke Vaz de Veiga je okupio sve natjecateljice i vodiče iz te kvalifikacijske skupine, kleknuo pred Semedo i zaprosio ju.
#Paralympics proposal alert 🥺

Manuel Antonio Vaz da Veiga, guide to Keula Nidreia Pereira Semedo, popped the question after the women's T11 200m heats

May the two of them run together for life! ❤️#Tokyo2020 #ParaAthletics pic.twitter.com/BYfWVwtwYm
""Zajedno smo već 11 godina pa sam zaključio da je vrijeme da to učinim. Mislio sam da je stadion najbolje mjesto za to. Ovo je njen drugi dom"", izjavio je Vaz de Veiga.
""Ne znam kako bih opisala što osjećam. No, uvjerena sam da će moji roditelji biti ludi od sreće"", izjavila je buduća mladenka.
""Zapravo sam razmišljala o tome da odustanem od atletike. No, sada imam dodatnu motivaciju da nastavim. Uvijek s njim uz sebe.""",sport
https://web.archive.org/web/20210904112420/https://www.index.hr/magazin/clanak/sportski-transfer-godine-gen-z-potpisuje-za-intersport/2300840.aspx,sportski-transfer-godine-gen-z-potpisuje-za-intersport,"INTERSPORT je oduvijek jedna od vodećih destinacija za sportsku opremu, a danas je vodeći i za nešto što zovemo sportski lifestyle. Trebate odličan a povoljan bicikl, tu je Intersport. Nabavljate li opermu za outdoor, nogomet, tenis ili fitness, ista stvar.
No kombinirate li modne kombinacije za jesen, za povratak u školu ili na faks – uz bijelu sportsku hoodicu vam trebaju baš određene tenisice koje ste negdje vidjeli i sad ih tražite – i to je posao za Intersport!
Mladi ljudi ne čitaju puno promotivne tekstove (poput ovog), eventualno prelete preko naslova, ako je dobar (poput ovog). Njih treba obavijestiti o ponudi na kanalima koje oni prate i na način koji je njima zanimljiv.
Zato smo pokrenuli vrlo uspješnu suradnju s našim mladim content makerima, ekipom koja radi odličan sadržaj na društvenim platformama TikToku, YouTubeu i Instagramu – na kojima i Intersport ima svoj profil, što vam ovim putem preporučujemo da svakako pogledate (i zapratite).

Pacadiiii + mimiermakeup prve potpisale za Intersport
Možda ne znate tko je Andrea Pacadi, ali pitajte svoje dijete tinejdžera pa ćete se iznenaditi. Andrea, poznatija kao @pacadiiii ima 24 godine i jedna je od prvih TikTokera u Hrvatskoj. Studira KIF u Zagrebu i radi kao trenerica taekwondoa s djecom i mladima. Njezini klipovi na TikToku ostvaruju impresivne  brojke, a radi se o originalnom kreativnom sadržaju, koje u posljednje vrijeme kreira i za Intersport. Možete ih pogledati na https://vm.tiktok.com/ZMRkTDsTy/
Mirta Miler, poznatija kao @mimiermakeup, studira ekonomiju na EFZG-u, a na TikToku ima… pričekajte trenutak… dakle, preko 8 milijuna pratitelja. Njezin sadržaj uglavnom je vezan uz njezin hobi – šminku, no ono što je posebno zanimljivo, kod Mirte se zaista vidi koliko vremena, truda i kreativnosti ulaže u svaki video koji objavljuje. Ne mora vas zanimati šminka, a poželjet ćete je zapratiti.
Zajedno s Andreom i Mirtom pokrenuli smo seriju giveawaya, projekt u kojem su djevojke promovirale atraktivnu sportsku opremu, odjeću i obuću koja je u Intersportu na ponudi, kako u poslovnicama, tako i na web shopu, a zajedničko svim objavama je – obraćanje gen z-u jezikom koji oni najbolje razumiju.

Pave Elez i Joshua Cirjak – značajno pojačanje u drugom poluvremenu
Pave Elez mladi je youtuber iz Splita čija stranica ima gotovo 90 000 pretplatnika, a radi se o video sadržaju u kojem Pave na zanimljiv način svojoj mladoj publici predstavlja ono što njega zanima – kul plaže, dobra mjesta za ljetni provod, a ovih dana… i svoj sportski lifestyle.

Joshua je povratnik u Zadar iz Vancouvera. Tamo je studirao industrijski dizajn i videography i to se vidi. Njegov youtube kanal pun je odlično osmišljenih i realiziranih autorskih video klipova koje privlače mlade ljude, ne samo u Hrvatskoj. Bahami, Kambođa, Vijetnam… pogledajte i uvjerite se.
Još u Kanadi Joshua se aktivno počeo baviti sportom i to se u njegovim radovima na youtubeu dobro vidi, kako kroz sam sadržaj, tako i kroz stilski izričaj. Predložili smo mu suradnju i rezultat je pred vama. Joshua i njegova djevojka Frana, koja se aktivno bavi tenisom i prošla je pola svijeta zahvaljujući teniskim turnirima, snimili su video koji će postati pravi hit, uvjereni smo. A uz to, pripremili su i neka dodatna iznenađenja vezana uz Intresport.

Napokon škola
Školarce je danas sve teže odvojiti od društvenih platformi, no ako nešto može pomoći, onda je to super ponuda školskog pribora, ali i svih drugih noviteta koji idu uz novu školsku godinu, a u to prvenstveno spadaju odjeća i obuća.
Nova školska godina je kao start utrke ili početak dobre utakmice – što si bolje pripremljen to je veća šansa za uspjeh.
",magazin
https://web.archive.org/web/20210904112805/https://www.index.hr/vijesti/clanak/stozer-882-nova-469-hospitaliziranih-59-na-respiratoru-umrlo-7-osoba/2301669.aspx,stozer-882-nova-469-hospitaliziranih-59-na-respiratoru-umrlo-7-osoba,"DANAS imamo 882 nova slučaja. Broj aktivnih slučajeva u Hrvatskoj danas je ukupno 4452. Među njima je 469 pacijenata na bolničkom liječenju, od toga je na respiratoru 59 pacijenata.
Preminulo je sedam osoba.
Jučer smo imali 816 novih slučajeva od 9658 testiranih, 457 hospitaliziranih i 57 na respiratoru. Umrlo je 6 ljudi.
Podaci pristižu iz županija. Brojke su danas skočile u Primorsko-goranskoj županiji, koja je jučer izvijestila o 54 novozaražena, a danas o 93.",vijesti
https://web.archive.org/web/20210904112805/https://www.index.hr/vijesti/clanak/studija-zenke-hobotnica-bacaju-stvari-na-muzjake-koji-ih-gnjave/2301378.aspx,studija-zenke-hobotnica-bacaju-stvari-na-muzjake-koji-ih-gnjave,"PREMA analizi snimaka hobotnica s obale Australije koje bacaju školjke i mulj, stručnjaci su otkrili da one namjerno ciljaju - i često pogađaju - druge jedinke. U većini slučajeva su ženke te koje bacaju razne stvari, i to na mužjake koji ih uznemiravaju.
Peter Godfrey-Smith sa Sveučilišta u Sydneyju i njegovi kolege snimili su 2015. nekoliko uobičajenih hobotnica za područje Sidneyja (Octopus tetricus) u međusobnoj interakciji. Kamere su zabilježile tučnjave, parenje i neobično ponašanje koje bi se najbolje moglo opisati kao – bacanje predmeta.
Hobotnice su naime držale mulj, alge ili predmete poput školjaka ispod tijela u svojim pipcima, a zatim ih izbacile na udaljenost od nekoliko dužina svog tijela.
Već je od prije poznato da su tako nešto radile kako bi odbacile ostatke hrane ili iskopale rupe, ali na snimkama je bilo zabilježeno kako one tim objektima pogađaju druge hobotnice.
Mužjaci su se pokušali sagnuti
Kada je Godfrey-Smith vidio ovakvo ponašanje 2015., nije bio siguran radi li se o namjernom gađanju ili slučajnom bacanju predmeta uokolo.
Nakon daljnje analize i snimanja drugih materijala, stručnjaci su otkrili kako postoji razlika između bacanja kojim se ciljaju druge hobotnice i onog koje se koristi za čišćenje brloga, što ukazuje na to da hobotnice doista namjerno ciljaju druge jedinke.
Na primjer, ženka hobotnice je 2016. bacila 10 puta mulj na mužjaka iz obližnje jazbine koji se pokušavao pariti s njom. U pet navrata ga je i pogodila.
""Taj slijed me je uvjerio da se radilo o namjeri"", rekao je Godfrey-Smith, a prenosi New Scientist.
U četiri slučaja mužjak se pokušao ""sagnuti"" iako nije uvijek uspijevao. U dva je slučaja predvidio da će ženka na njega nešto baciti po njenim pokretima i pokušao izbjeći nadolazeći mulj.
""To ukazuje na neku vrstu ciljanja""
Kada su ciljale druge jedinke, hobotnice su češće bacale mulj nego školjke i njihov zamah je bio jači. Dodatno, prilikom gradnje jazbine hobotnice su gotovo uvijek bacale mulj s prednja dva kraka. Međutim, kad su bacale na druge, ponekad su stvarale nagib između prvog i drugog pipka, s lijeve ili desne strane.
""To ukazuje na neku vrstu ciljanja"", smatra Godfrey-Smith.
Jednom su prilikom stručnjaci vidjeli da je hobotnica bacila na drugu jedinku školjku i pogodila je.
Iako neke divlje životinje bacaju stvari ili tjeraju druge životinje, za samo nekolicinu njih je poznato, uključujući čimpanze, da gađaju pripadnike vlastite vrste.
Istraživanje naziva In the Line of Fire: Debris Throwing by Wild Octopuses objavljeno je u pregledniku bioRxiv.",vijesti
https://web.archive.org/web/20210904112805/https://www.index.hr/vijesti/clanak/tomaseviceva-vlast-trazi-od-bandicevaca-227-milijuna-kuna-opljackanih-u-aferama/2300466.aspx,tomaseviceva-vlast-trazi-od-bandicevaca-227-milijuna-kuna-opljackanih-u-aferama,"NOVA zagrebačka vlast na čelu s gradonačelnikom Tomislavom Tomaševićem želi pravnim putem vratiti milijune otete u aferama nekadašnjeg gradonačelnika Zagreba Milana Bandića i njegovih suradnika. 
Grad Zagreb odlučio je tražiti povrat više od 227 milijuna kuna što je, kako smatraju, iznos za koji je grad oštećen u nizu afera zbog kojih se vode sudski postupci protiv bivših Bandićevih suradnika. Riječ je o aferama Agram, Nadstrešnice, Krašograd, Suhi led i Pročistač, potvrđeno je Indexu iz Grada. 
U svim tim aferama u kojima je prema optužnicama USKOK-a Grad financijski oštećen nova zagrebačka vlast podnosi imovinsko-pravne zahtjeve. Do iznosa od 227 milijuna kuna došlo se upravo zbrajajući iznose koje navodi i USKOK u optužnicama. Novac Tomaševićeva vlast traži od Bandićevih suradnika i od vlasnika firmi koje su se okoristile nezakonitim poslovima s Gradom, a novac će uistinu sjesti u gradsku blagajnu kad i ako kriminal iz optužnica USKOK-a bude potvrđen pravomoćnim sudskim presudama.
Ovakve je zahtjeve mogla podnijeti i bivša gradska vlast, no to nikad nije učinila jer je Bandić Zagrebom vladao do smrti, a budući da su u sve afere biti upleteni on i njegovi suradnici, da su podnijeli takav zahtjev, to bi zapravo značilo da opljačkani novac traže od samih sebe. 
""Kroz afere u kojima je oštećen Grad Zagreb oštećeni su njegovi građani. Za naknadu šteta treba čekati pravomoćne presude, no kako bi se postupak pokrenuo, bilo je nužno da se u ime Grada konačno ispostave odštetni zahtjevi, što je prethodna gradska vlast propuštala učiniti"", rekli su Indexu jutros iz Ureda gradonačelnika.
Koliko se novca traži u kojoj aferi i od koga
U aferi Agram Grad Zagreb traži povrat 20.296.487,75 kuna sa zakonskom zateznom kamatom od bivše zamjenice pročelnice Gradskog ureda za imovinsko-pravne poslove Ines Bravić, bivše načelnice Odjela za pravne poslove u tom uredu te od tvrtke Bramgrad i njezinog direktora Branka Mihaljevića. Njih se povezuje sa zamjenom zemljišta između Grada Zagreba i Bramgrada u kojoj je grad navodno oštećen za više od 20 milijuna kuna. Obje Bandićeve suradnice nakon uhićenja izjavile su kako ih je upravo tadašnji gradonačelnik nagovarao na realizaciju zamjene zemljišta s Mihaljevićem. U istoj aferi Grad traži još 17.964,68 kuna od Mire Lace, bivšeg predstojnika Bandićevog ureda te Zdenka Antunovića, bivšeg glavnog tajnika Zagrebačkog sportskog saveza koje se tereti za nezakonito korištenje službenih auta i sumnjive isplate putnih troškova.
U aferi Nadstrešnice se od bivšeg pročelnika Gradskog ureda za prostorno uređenje, zaštitu okoliša i građenje Davora Jelavića, bivše pomoćnice za građenje i održavanje komunalne infrastrukture Vesne Lubin te direktora tvrtke Gamont Petra Gavrilovića i nadzornog inženjera Mladena Siketića kroz dva imovinsko-pravna zahtjeva traži povrat ukupno 11.245.328 kuna plus kamate. 
U aferi Krašograd kroz tri se imovinsko-pravna zahtjeva traži povrat ukupno 51.951,740 milijuna kuna, za koliko je Grad Zagreb prema optužnici USKOK-a oštećen u zamjeni zemljišta između više privatnih firmi jer je njihovu imovinu vještak debelo precijenio, a imovinu Grada podcijenio. U ovoj se aferi traži najveći iznos i to od Bandićeve pročelnice Gradskog ureda za imovinsko-pravne poslove Ninoslave Zeković, njezina zamjenika Borisa Kisjelice, ovlaštenog sudskog vještaka Mirka Kožulja, koji je procjenjivao nekretnine koje su zamijenjene te dvojice odvjetnika u poslovima zamjene - Pere Lozice iz Beograda i Davora Galetovića iz Rijeke.
U aferi Suhi led od bivšeg pročelnika zagrebačkog Ureda za zdravstvo i sadašnjeg direktora Zavoda za javno zdravstvo ""Andrija Štampar"", Zvonimira Šostara, njegove bivše suradnice u gradskom Uredu za zdravstvo Mirte Lončar i direktora tvrtke Ekotours Davora Ljubića zagrebačka gradska uprava traži povrat 38.949,421 kune. Prema optužnici, Šostar je taj iznos Ljubićevoj tvrtki platio za čišćenje  klima-uređaja i sustava za ventilaciju na zagrebačkim sportskim objektima metodom suhog leda iako je dobro znao da Ljubićeva tvrtka taj posao nije obavljala i da su izdani računi fiktivni.
U aferi Pročistač traži se povrat 4.801,826 od Hannesa Schweitzera, zaposlenika Zagrebačkih otpadnih voda i vlasnika privatne tvrtke Turopoljac, za preplaćivanje poslova na sustavu pročišćavanja zagrebačkih otpadnih voda.
 ",vijesti
https://web.archive.org/web/20210904112805/https://www.index.hr/vijesti/clanak/u-dvoristu-u-sesvetama-pronadjena-mrtva-zena-ubio-je-clan-obitelji/2301625.aspx,u-dvoristu-u-sesvetama-pronadjena-mrtva-zena-ubio-je-clan-obitelji,"DANAS oko 17 sati u Kraljevačkim Novacima u Sesvetama pronađeno je tijelo ženske osobe u dvorištu obiteljske kuće.
Osoba koja se dovodi u vezu s počinjenjem djela obiteljski je povezana sa žrtvom i privedena je, objavila je policija. Sumnja se na ubojstvo.
U tijeku su očevid i kriminalističko istraživanje.",vijesti
https://web.archive.org/web/20210904112805/https://www.index.hr/vijesti/clanak/u-hrvatskoj-se-sve-vise-prica-o-trecoj-dozi-evo-sto-morate-znati-o-tome/2301136.aspx,u-hrvatskoj-se-sve-vise-prica-o-trecoj-dozi-evo-sto-morate-znati-o-tome,"MINISTAR zdravlja Vili Beroš u više je navrata najavio da bi na jesen moglo početi cijepljenje trećom dozom cjepiva protiv covida-19.
Neke bogate zemlje, poput SAD-a, Velike Britanije i Izraela, već su krenule s procjepljivanjem trećom dozom.
Izrael je do sada već više od dva milijuna stanovnika, od ukupno 9.3 milijuna, cijepio trećom dozom. Istovremeno je u toj zemlji krenulo cijepljenje djece starije od 12 godina.
Najavljujući odluku, najviši izraelski zdravstveni dužnosnici rekli su da je zaštita koju pruža druga doza cjepiva Pfizer-BioNTech oslabjela šest mjeseci nakon primjene, zbog čega je potrebno pojačanje.
""Treća doza dovodi nas do razine zaštite postignute drugom dozom nedugo nakon primjene"", rekla je Sharon Alroy-Preis, šefica javnog zdravstva izraelskog ministarstva zdravstva.
""To znači da su ljudi 10 puta više zaštićeni nakon treće doze cjepiva"", rekla je na konferenciji za novinare na kojoj je najavljeno proširenje kampanje cijepljenja.
Ministar Beroš: Struka će odlučiti kada ćemo krenuti s time
Ministar Beroš za Index je rekao da početak cijepljenja trećom dozom nije političko pitanje, nego stvar struke.
""Ja o tome kao ministar ne mogu davati svoj stav"", rekao je Beroš.
""Ovo je novo cjepivo koje je u primjeni od početka 2021. godine. Sada smo na početku devetog mjeseca. Mi tek indirektno, mjerenjem pada titra, odnosno imuniteta, možemo zaključiti do kada će cjepivo održavati imunitet na dovoljnoj razini. Na početku smo se pitali hoće li imunitet trajati šest mjeseci. Kada je prošlo šest mjeseci, pokazalo se da imunitet još uvijek traje, pa je praćenje produženo na devet mjeseci. Samo znanost i struka to mogu procijeniti"", rekao je Beroš.
Prioritet bi trebali imati imunokompromitirani
Prioritet pri davanju treće doze uglavnom bi trebali imati imunokompromitirani, a potom i drugi rizični, uključujući zdravstvene djelatnike.
Imunokompromitirani su ljudi kojima dio obrambenog sustava nedostaje ili ne funkcionira kako bi trebao, što se naziva imunodeficijencijom. Prema CDC-u, udio takvih u SAD-u je oko 3%. Za očekivati je da bi on mogao biti sličan i u Hrvatskoj.
Postoje dvije glavne kategorije imunodeficijencija:
- primarne imunodeficijencije, koje su vrlo rijetke, a najčešće nasljedne, uzrokovane mutacijama u DNA
- sekundarne imunodeficijencije su češće i stječu se nakon rođenja. Čimbenici koji mogu uzrokovati sekundarnu imunodeficijenciju uključuju pothranjenost, određene infekcije poput HIV-a, rak i neke tretmane lijekovima za suzbijanje imunosnog sustav, primjerice kemoterapije i imunosupresivi poput kortikosteroida, koji se daju ljudima kojima su transplantirani neki organi kako ih ne bi odbacili
Istraživanja su pokazala da zaraza covidom-19 kod imunokompromitiranih uzrokuje teže i dulje oboljenje.
Koliko su učinkovita cjepiva kod imunokompromitiranih?
Jedna nova studija, provedena u Velikoj Britaniji, pokazala je da je Pfizerovo cjepivo kod imunokompromitiranih učinkovito oko 78%, a AstraZenecino 74.6%. No, neke nove studije pokazuju da ljudi koji su jako imunokompromitirani prilično često doživljavaju probojne infekcije (zaraze koje su uspjele zaobići imunosni sustav).
Praktički svi zdravi ljudi koji se cijepe razvit će mjerljive količine protutijela već nakon prve doze cjepiva. Međutim, ispitivanje provedeno među ljudima kojima su transplantirani organi pokazalo je da ih je samo 4% razvilo mjerljive količine protutijela nakon prve doze te oko 40% nakon druge.
Davanje dodatnih doza cjepiva kao pojačivača ljudima s imunodeficijencijom je uobičajena praksa s drugim cjepivima. Primjerice, ljudi kojima su transplantirani organi obično se cijepe s dvije doze cjepiva protiv gripe, a ne jednom.
Trebaju li treće doze starijima?
Imunosni odgovor organizma pada s godinama. Zbog toga su stariji podložniji nekim infekcijama, uključujući i covid-19.
Istraživanja su pokazala da je zaštita Pfizera kod starijih slabija nego kod mladih. No treća doza tu zaštitu podiže kod ljudi u dobnoj skupini između 65 i 85.
Izrael je stoga još krajem srpnja počeo davati treću dozu starijima od 60. Potom ju je u kolovozu nastavio davati i mlađima. Međutim, pokazalo se da dvije doze AstraZenece i Pfizera starijima pružaju dobru zaštitu od težih simptoma bolesti, čak i od delte, pa za sada nije potpuno jasno treba li i kada početi s trećom dozom. Svjetska zdravstvena organizacija (WHO) preporučila je da se prije masovnog procjepljivanja trećom dozom omogući cijepljenje ljudi u siromašnim zemljama.
Koje će se cjepivo dijeliti kao treća doza?
Nameće se pitanje kojim cjepivom se cijepiti kao trećom dozom. Prije svega, istraživanje provedeno u Španjolskoj na 663 osobe pokazalo je da miješanje različitih cjepiva nije problem te da potiče snažan imuni odgovor. Ispitanici su prvo bili cijepljeni jednom dozom AstraZenece, a potom jednom dozom Pfizera.
Nameće se pitanje ima li se smisla cijepiti trećom dozom AstraZenece nakon dvije doze istog cjepiva. Naime, to cjepivo temelji se na adenovirusu čimpanze kao vektoru kojim se virusni kod unosi u ljudski organizam. Za očekivati je da će ljudski organizam sa svakim novim cijepljenjem razvijati sve snažniji imunitet na adenovirus. Stoga će protutijela snažnije sprječavati ulazak adenovirusa u stanice, a time i dostavu virusnog koda koji bi trebao potaknuti stvaranje protutijela za uzročnik covida-19.
Međutim, jedno preliminarno istraživanje pokazalo je da treća doza AstraZenece 44 do 45 tjedana nakon druge dobro djeluje kao pojačivač imuniteta. Ono je također pokazalo da su nuspojave sa svakom novom dozom AstraZenece sve manje.
Cjepiva na bazi mRNA imaju genski kod zapakiran u lipidne čestice koje stanice ne prepoznaju kao neprijateljske pa na njih ne razvijaju imunitet. Pfizer i Moderna stoga se mogu davati kao treća doza nakon adenovirusnih cjepiva. Štoviše, neki znanstvenici smatraju da bi takvi kokteli cjepiva mogli stvarati jači imunitet nego cijepljenje istim cjepivima.
Pfizer podnio zahtjev za odobrenje treće doze, no razvija novu varijantu
Pfizer je prošli tjedan podnio zahtjev da američka Agencija za hranu i lijekove odobri davanje treće doze starijima od 16 godina. Kompanija tvrdi da su njezina ispitivanja pokazala da treća doza povećava razine protutijela za više od tri puta.
Prema CDC-u, Moderna će uskoro zatražiti isto.
No, Pfizer je također objavio da je razvio novu varijantu cjepiva, koja bi trebala biti učinkovita protiv novih sojeva.
Pfizerov partner BioNTech prošli je mjesec počeo testiranja kako bi utvrdio može li izmijenjeni oblik cjepiva protiv covida-19 bolje zaštititi od daleko zaraznije varijante delta.
Kliničko ispitivanje, čiji se rezultati očekuju u četvrtom tromjesečju ove godine, također će ispitati kakva će biti učinkovitost kombinacije cjepiva koja uključuje inokulaciju protiv delte i protiv izvornog ""divljeg tipa"", koji je prvi put otkriven u Wuhanu.
Modernina nova varijanta pokazala se vrlo efikasnom
Moderna je početkom kolovoza objavila da je njezin booster u ispitivanjima proizveo robustan odgovor protutijela na visoko zaraznu varijantu delta.
Moderna testira dozu od 50 mikrograma tri kandidata za pojačavanje cjepiva kod prethodno cijepljenih osoba. Boosteri su proizveli obećavajući imunološki odgovor na tri varijante, uključujući i deltu, pri čemu se razine protutijela približavaju onima koje su viđene kod prethodno necijepljenih osoba koje su primile dvije doze od 100 mikrograma, objavila je tvrtka.
U svijetu se u međuvremenu razvijaju neka druga cjepiva koja bi se mogla pokazati učinkovitima protiv delte.
Novozelandski mediji javljaju da francuska biotehnološka tvrtka Valneva ovih dana privodi kraju ispitivanja svog cjepiva VLA2001, koje se sastoji od inaktiviranih cijelih čestica virusa, koje je bitno drugačije od Pfizerovog cjepiva na temelju mRNA koda za stvaranje proteina šiljak (S).
Ispitivanje se provodi na Novom Zelandu, a stručnjaci se nadaju da bi ono moglo razvijati bolji imunitet protiv varijante delta.
Hrvatska ima zalihu od preko milijun doza
Ministar Beroš uvjeravao nas je da Hrvatska ima prilično velike zalihe cjepiva. One su prvenstveno namijenjene ljudima koji se još uvijek nisu cijepili. Međutim, kako je cijepljenje u Hrvatskoj gotovo potpuno stalo, one bi se mogle iskoristiti za davanje treće doze.
""U ovom trenutku imamo na lageru nešto više od milijun doza koje su sasvim dovoljne da do kraja ove godine i u sljedećoj procijepimo sve građane Republike Hrvatske.
Nadam se da ćemo dostići taj cilj u što kraćem roku. Cjepivima u Hrvatskoj ne istječe rok trajanja u skoro vrijeme te smo, u skladu s time, spremni za daljnje procjepljivanje prvom i drugom te u konačnici trećom dozom. Pritom za treću dozu mislimo na prvenstveno kronične bolesnike sa slabijim imunosnim odgovorom, o čemu intenzivno razgovaramo.
Kako sam već napomenuo, imamo dovoljno cjepiva, no prvi razlog zašto još nismo krenuli s provedbom cijepljenja trećom dozom je nadolazeća registracija nove varijante Pfizer cjepiva, a drugi razlog je briga za eventualni nedostatak doza na razini EU i svijeta. Upravo danas naši epidemiolozi imaju sastanak s Odborom EU za zdravstvenu sigurnost na kojem će biti govora i o toj temi na temelju koje će struka donijeti svoje preporuke"", poručio nam je Beroš.    ",vijesti
https://web.archive.org/web/20210904112805/https://www.index.hr/vijesti/clanak/u-zagrebu-danas-122-nova-slucaja-zaraze/2300228.aspx,u-zagrebu-danas-122-nova-slucaja-zaraze,"U ZAGREBU su u protekla 24 sata evidentirana 122 nova slučaja zaraze koronavirusom, izvijestio je Nastavni zavod za javno zdravstvo ""Dr. Andrija Štampar"".  
U  Zagrebu je trenutno aktivno 675 slučajeva zaraze, a od jučer je od covida-19 ozdravilo 106 osoba.  
U protekla 24 sata u ""Štamparu"" je obrađeno 405 uzoraka, od kojih je 87 bilo pozitivno.
Djelatnici Službe za epidemiologiju uspješno su kontaktirali 153 novooboljele osobe, a mjera samoizolacije izrečena je za 71 osobu. 
18 osoba se zarazilo na godišnjem, 21 u drugoj državi
Od 153 covid-pozitivne osobe, 52 osobe su kontakti zaraženih osoba. Kod 18 oboljelih moguća je izloženost zarazi u drugim županijama tijekom korištenja godišnjeg odmora (Splitsko-dalmatinska, Primorsko-goranska županija, Šibensko-kninska, Zadarska, Karlovačka i Ličko-senjska županija).
21 oboljela osoba doputovala je iz BiH, Srbije, Crne Gore i Njemačke. Pet osoba zaraženo je na različitim proslavama (vjenčanja, momačke večeri). Tri osobe zaražene su na proštenju za Veliku Gospu (u Banovini i Mariji Gorici). Devet zaraženih osoba nije kontaktirano zbog netočnih podataka (telefona i/ili elektroničke adrese) ili su odbijali primiti pozive.
U domovima za starije i nemoćne osobe i drugim ustanovama socijalne skrbi na području grada Zagreba u protekla 24 sata nije bilo novooboljelih korisnika niti djelatnika.
U Karanteni Grada Zagreba nalaze se četiri osobe.
Na cijepnom punktu Velesajam jučer je cijepljeno 1215 osoba. Na javni poziv za prvu dozu odazvale su se 663 osobe. ",vijesti
https://web.archive.org/web/20210904112805/https://www.index.hr/vijesti/clanak/u-zagrebu-umro-donedavni-mostarski-gradonacelnik/2301621.aspx,u-zagrebu-umro-donedavni-mostarski-gradonacelnik,"DONEDAVNI mostarski gradonačelnik Ljubo Bešlić preminuo je u Zagrebu u 63. godini gotovo dva mjeseca otkako je bio hospitaliziran u Klinici za infektivne bolesti dr. Fran Mihaljević, potvrdila je njegova obitelj. 
Bešlić je od početka srpnja bio ponovno smješten u bolnici nakon što se zarazio koronavirusom i dobio upalu moždane ovojnice. Tijekom veljače, također u Zagrebu, Bešliću je bilo transplantirano srce nakon čega je njegovo zdravstveno stanje neko vrijeme bilo stabilno.
Bešlić je bio najdugovječniji gradonačelnik Mostara, od 2004. sve do 2021., kada ga je naslijedio Mario Kordić, nakon što su u ovome gradu nakon osmogodišnje stanke održani lokalni izbori.
Rođen 27. srpnja 1958., Ljubo Bešlić se školovao u Mostaru gdje je završio Strojarski fakultet te je radio kao profesor u srednjoj Strojarskoj školi u tome gradu na Neretvi. Profesionalno se bavio rukometom kao vratar u Veležu punih osamnaest godina.
Bešlić je i bio i sudionik Domovinskog rata. 
Sućut njegovoj obitelji uputili su brojni, a čelnik HDZ-a BiH i HNS-a Dragan Čović napisao je: ""Ljubo je bio veliki čovjek koji je svoju snagu pokazivao i u najvećim životnim iskušenjima i preprekama. Imamo obavezu čuvati trajnu uspomenu na takvog velikog čovjeka.""
Aktualni mostarski gradonačelnik Mario Kordić Bešlića je opisao kao prijatelja. ",vijesti
https://web.archive.org/web/20210904112420/https://www.index.hr/magazin/clanak/umro-mikis-theodorakis-skladatelj-glazbe-za-film-grk-zorba/2301309.aspx,umro-mikis-theodorakis-skladatelj-glazbe-za-film-grk-zorba,"SKLADATELJ Mikis Theodorakis, čija je zarazna glazba za film Grk Zorba pomogla u njegovanju sunčanog i bezbrižnog imidža njegove zemlje za milijune turista, umro je u četvrtak u dobi od 96 godina.
Vijest o njegovoj smrti odjeknula je nacijom, a parlament je održao minutu šutnje. 

Bivši član pokreta otpora i žestoki protivnik diktature pukovnika, Mikis Theodorakis najpoznatiji je grčki skladatelj koji je u svijetu postao slavan glazbom za film Grk Zorba, čija se glavna tema i tada izmišljeni ples sirtaki i danas neprestano sviraju i plešu u turističkim klubovima. 
""Danas smo izgubili dio grčke duše. Mikis Theodorakis, učitelj Mikis, intelektualac, radikal, naš Mikis je otišao"", rekla je ministrica kulture Lina Mendoni. 
U zemlji je proglašena trodnevna žalost. 
""Mikis Theodorakis sada odlazi u vječnost. Njegov je glas utihnuo i time je i cijeli helenizam zamuknuo"", kazao je premijer Kiriakos Micotakis.
Rođen na egejskom otoku Hiosu, visoki čovjek mrkog pogleda i valovite kose svojom je glazbom prizivao progresivnu, demokratsku viziju komunizma i svijeta.
No njegove političke borbe, uključujući zatvaranje i mučenje zbog ljevičarskih stavova, odražavale su drugu stranu Grčke koju su posjetitelji rijetko vidjeli. 
Skladao je glazbu za film Grk Zorba iz 1964., međunarodni hit u kojemu Anthony Quinn glumi ljupkog lutalicu koji bosonog pleše na kretskoj plaži.
Poznat je i po albumu Romiosini, seriji živahnih pjesama o identitetu i otporu. 
""Njegov rad bio je stalni sukob s nepravdom i defetizmom, novom borbom i otporom"", priopćila je grčka komunistička stranka KKE.  
Njegove melodije bile su vrlo popularne i postale su himne ljevice. Suprotno, desnica ih nije odobravala i često su bile zabranjene.
Optužen za simpatiziranje gerile u sukobu između desničarskih rojalista i lijevih snaga u građanskom ratu nakon Drugog svjetskog rata, uhićen je i mučen u srpnju 1947. godine.
Pod vojnom huntom, diktaturom pukovnika, koja je vladala Grčkom od 1967. do 1974., ponovno su ga zatvorili i mučili. 
Kasnije u životu dvaput je izabran u parlament, za izrazito različite stranke. 
""Nisam komunist, socijaldemokrat ili išta drugo. Ja sam slobodan čovjek"", rekao je jednom Reutersu u intervjuu.",magazin
https://web.archive.org/web/20210904112420/https://www.index.hr/magazin/clanak/uskoro-krece-zagreb-burger-fest-odrzavat-ce-se-na-novoj-lokaciji/2301322.aspx,uskoro-krece-zagreb-burger-fest-odrzavat-ce-se-na-novoj-lokaciji,"JOŠ NAS samo tjedan dana dijeli od gurmanskog mirisno okusnog doživljaja. Trg dr. Franje Tuđmana ugostit će prvi put, od 10. do 19. rujna, Zagreb Burger Festival. Šesto izdanje omiljenog događanja gurmana i onih koji su na dobrom putu da to postanu dovodi devet ugostitelja s bogatom ponudom burgera i tri bara s mirisnim koktelskim, pivskim i vinskim kapima. 
Ove će godine burgere kreativno “flipati” već jake zagrebačke snage: El Toro, The Burger Bar, BBQ Hot Yard i Brewbites, dalmatinske boje branit će šibenski Festina Lente i dubrovački Guloso, iz Varaždinskih Toplica nam stiže višestruko nagrađivana Reshetka International, a svoje će nove okuse predstaviti i Mate Janković s Institutom za burgere i Ivan Pažanin sa Chef’s Burgerom by Ivan Pažanin. Burgerski koncepti opet će vas iznenaditi jer sprema se puno novih okusa i kombinacija.
Kao i svake godine, birat ćete najbolji burger. Svaki posjetitelj će nakon kupljene delicije skeniranjem QR koda moći glasati za svoga favorita. Volim ljuto nam priprema svoje legendarno natjecanje u kušanju ljutih papričica - samo za najhrabrije, a da doživljaj bude potpun i kalorija što manje, tu su i DJ-evi Stanko Bondža, sveprisutni Ozren Kanceljak Kanca, DJ Phat Phillie, a dozu ženske vibre dodat će DJ-ice Rea, Babilonska i Niki B.
Radno vrijeme Zagreb Burger Festivala je svakoga dana od 12 do 24 sata, uz poštivanje epidemioloških mjera.
Više informacija pogledajte na: https://www.facebook.com/ZgBurgerFestival ili https://www.instagram.com/zgburgerfestival/",magazin
https://web.archive.org/web/20210904112625/https://www.index.hr/sport/clanak/vardar-izbacen-s-f4-seha-lige-vujovic-sramota-nisu-nam-dali-da-ponovimo-test/2301269.aspx,vardar-izbacen-s-f4-seha-lige-vujovic-sramota-nisu-nam-dali-da-ponovimo-test,"RUKOMETAŠI Zagreba u utorak su pobijedili Vardar u uzvratu četvrtfinala SEHA lige 25:22 i ostali za gol kratki za prolazak na završni turnir četiri najbolja kluba za sezonu 2020./21. Vardar je u prvom dvoboju slavio 24:20.
Nakon svega došlo je do preokreta i zagrebaši će nastupiti na završnom turniru. Na testiranju u Zagrebu vratar Vardara Borko Ristovski je bio pozitivan, pa je naloženo da on i svi s kojima je bio u kontaktu budu u izolaciji.
Izvršni odbor SEHA lige izvanredno se sastao i odlučio da ne može dopustiti Vardaru sudjelovanje na turniru u Zadru ovaj vikend. Kako je Vardar igrao protiv Zagreba, hrvatski prvak nastupit će na Final Fouru kao zamjena.
Vardarov trener Veselin Vujović rekao je što misli o tome:
""Kakva sramota. Kažu da je pozitivan samo Borko, dok za sedmoricu igrača nije prošlo 14 dana od druge doze cjepiva pa su kritični. Htjeli smo ponoviti test, ali nam nisu dali. Svi imamo PCR testove, tražili smo da ih ponovno naprave. Htio sam ići i s 11 igrača koji imaju potvrdu o cijepljenju, ali nam nisu dozvolili.""
Vardar je zbog koronavirusa u Zadar htio poslati drugu momčad. Pozvali su pet igrača iz druge momčadi da iz Skoplja dođu u Zagreb, a onda odu za Zadar, no dobili su odbijenicu.
""Nakon interne rasprave izvršni odbor provjerio je dokumente i preporuke i složio se s visokom odgovornošću i sviješću da ne može ugroziti natjecanje i zdravlje svih sudionika"", poručili su iz SEHA-e.
Pritisak na SEHA-u radio je i bjeloruski Meškov. Protiv njega je Vardar trebao igrati u polufinalu u petak. Bjelorusi su prijetili da neće doći na parket u Zadar ako se Vardaru ne dozvoli nastup, piše makedonski portal 24rakomet te ističe kako je glavni sponzor lige blisko vezan uz Meškov.",sport
https://web.archive.org/web/20210904112805/https://www.index.hr/vijesti/clanak/video-izbio-pozar-u-zgradi-u-osijeku-svi-stanari-evakuirani/2301698.aspx,video-izbio-pozar-u-zgradi-u-osijeku-svi-stanari-evakuirani,"U ZGRADI u Krbavskoj ulici u Osijeku jutros oko 8 sati izbio je požar.
Zbog velike količine dima evakuirani su svi stanari kućnih brojeva 13 i 15. Nasreću, u požaru nema ozlijeđenih. 
Kako su Glasu Slavonije rekli vatrogasci JVP-a Osijek, do požara je došlo u jednom od stanova na drugom katu.
Dim se potom putem ventilacijskih kanala proširio većinom stanova, hodnicima, uključujući i potkrovlje.
Intervencija je potrajala oko 3 sata, a vatrogasci su na teren poslali nekoliko vozila, uključujući i veliku dizalicu pomoću koje su došli do krova.
Točan uzrok izbijanja požara još nije poznat.",vijesti
https://web.archive.org/web/20210904112805/https://www.index.hr/vijesti/clanak/video-ovako-izgleda-engleski-hrvatskog-sefa-diplomacije-grlica-radmana/2301701.aspx,video-ovako-izgleda-engleski-hrvatskog-sefa-diplomacije-grlica-radmana,"HRVATSKI šef diplomacije Gordan Grlić Radman ovaj je tjedan bio na velikom okupljanju čelnika i predstavnika europskih zemalja i institucija, Bledskom strateškom forumu, gdje je sudjelovao na panelu ""Novi vjetar na Jadranu – Podešavanje jedra za suradnju"".
Uz Grlića Radmana na panelu su bili njegovi kolege iz Slovenije i Italije Anže Logar i Luigi Di Maio te predstavnici luka u Rijeci i Kopru, kao i čelnik Mreže lučkih uprava za istočno Jadransko more.
Govori hrvatskog ministra vanjskih poslova i na hrvatskom kod slušača često zahtijevaju iznimne napore kako bi se shvatilo što želi reći, no engleski jezik osebujnim nastupima Grlića Radmana daje dodatnu dimenziju. 
Bez ikakvih dodatnih komentara prepuštamo vas govoru hrvatskog šefa diplomacije na engleskom. Recimo još samo da Grliću Radmanu u službenoj biografiji stoji da govori četiri strana jezika - engleski, njemački, bugarski i mađarski.
Pogledajte kako Grlić Radman govori engleski",vijesti
https://web.archive.org/web/20210904112625/https://www.index.hr/sport/clanak/vlahovicu-usred-intervjua-rekli-da-je-ronaldo-zabio-lazes-me-sto-posto-lazes/2301215.aspx,vlahovicu-usred-intervjua-rekli-da-je-ronaldo-zabio-lazes-me-sto-posto-lazes,"SRBIJA je u Debrecenu pobijedila Katar 4:0 u prijateljskoj utakmici. Srbi su poveli u drugoj minuti autogolom Boualema Khoukhija. Drugi gol zabio je Luka Jović u 18. minuti. Na 3:0 povisio je Dušan Vlahović u 60. minuti, a konačnih 4:0 postavio je Nikola Milenković u 85. minuti utakmice.
Nakon utakmice svoje mišljenje je dao srpski centarfor Vlahović. Sve se događalo za vrijeme dok je Portugal igrao s Irskom. Portugalci i Irci su u kvalifikacijskoj skupini sa Srbima, a sve do 89. minute Irci su vodili u Faru. Onda je Cristiano Ronaldo u 89. minuti izjednačio, a u 96. pogodio za 2:1 pobjedu.
Vlahović je intervju započeo kod 1:1, a za vrijeme intervjua suigrač Filip Đuričić mu je dobacio da je 2:1.
""Lažeš me sto posto, lažeš me?"" odgovorio mu je Vlahović usred intervjua.



Potom su mu i ostali potvrdili da je Portugal uistinu pobijedio.
",sport
https://web.archive.org/web/20210904112805/https://www.index.hr/vijesti/clanak/vujcic-o-presutnim-minusima-postoje-razlozi-za-intervenciju-prije-ih-nije-bilo/2301347.aspx,vujcic-o-presutnim-minusima-postoje-razlozi-za-intervenciju-prije-ih-nije-bilo,"GUVERNER HNB-a Boris Vujčić u četvrtak je izjavio da je intencija HNB-ove zakonske inicijative prešutna prekoračenja vratiti u isti režim regulacije koji vrijedi i za dopuštena prekoračenja, što bi dovelo i do veće zaštite potrošača, dok bi banke godišnje mogle ostati i s više od 100 milijuna kuna manje prihoda.
Analiza: Velik dio prekoračenja iz dopuštenih prešao u prešutna
Vujčić je na konferenciji za medije ispred zgrade Hrvatske narodne banke (HNB) podsjetio na inicijativu za izmjenu i dopunu Zakona o potrošačkom kreditiranju u dijelu dopuštenih i prešutnih prekoračenja. HNB će se o tim izmjenama dogovoriti s vladom, sastat će se i s predstavnicima banaka, pri čemu točan izričaj zakona još nije do kraja definiran. 
Guverner je napomenuo da je analiza tržišta završena u prvom kvartalu ove godine, a njezini nalazi su u travnju, zajedno sa zakonskim prijedlozima, predstavljeni Ministarstvu financija.
U analizu tržišta prekoračenja krenulo se 2020. godine, koja je pokazala da je velik dio prekoračenja iz dopuštenih prešao u prešutna.
""Banke to sad mogu raditi, ali i ne moraju. Ubuduće će morati""
Kako je istaknuo Vujčić, ideja Zakona o potrošačkom kreditiranju, koji je donesen puno ranije, jest da prešutna prekoračenja budu iznimka, no kada se ustanovilo da je većina prekoračenja otišla u kategoriju prešutnih, onda je odlučeno da bi ih trebalo vratiti u isti režim regulacije koji vrijedi i za dopuštena prekoračenja.
Naime, kod dopuštenih prekoračenja primjenjuje se ograničenje efektivne kamatne stope (EKS) i obveza je banaka da, kada zatvaraju minus, potrošaču ponude otplatu kredita u 12 rata.
""Zakonskom inicijativom sve se pokušava vratiti u sferu koja je regulirana s ograničenjem EKS-a i obveze banaka da ponudi otplatu minusa ako građani zapadnu u probleme. Banke to sad mogu raditi, ali i ne moraju. Ubuduće će morati"", istaknuo je Vujčić.
Vujčić je dodatno pojasnio da se prijedlogom zakona prešutna ograničenja ne ukidaju, već se dovode pod regulaciju koja se primjenjuje i na dopuštena ograničenja, što bi u svakom slučaju trebalo povećati zaštitu potrošača.
Novi ugovori o prešutnim prekoračenjima tako će morati imati ograničenje na 90 dana i 1500 kuna, a Vujčić je iznio procjenu da bi donošenjem novog zakona na razini cijelog bankovnog sustava banke godišnje mogle imati više od 100 milijuna kuna manje prihoda, uz napomenu da to još ovisi i o konačnoj verziji zakona, no ta se procjena ne bi trebala bitno mijenjati.
Ovisno o vrstama kredita, plaći i iznosu minusa, potrošači bi godišnje mogli uštedjeti između 150 i 450 kuna.
""Kamatne stope trebaju odražavati rizičnost određenog proizvoda""
Vujčić je izvijestio i da se od ukupno oko tisuću prigovora potrošača koje je HNB zaprimio u prošloj godini, sedam njih odnosilo na tu temu, a na pitanje novinara je li HNB mogao reagirati ranije ponovio je da to ranije nije bio problem jer ni EKS nije bio visok.
Naime, EKS na prešutna prekoračenja je prosječno porastao zato što su banke u prošloj godini podigle naknade, a ne kamatne stope. ""Prije stoga nije bilo razloga intervenirati, sad ga imamo"", poručio je Vujčić. 
Apostrofirao je da je riječ o vrlo složenom i osjetljivom području, a ograničenje visine kamatne stope nije, kako neki misle, nužno najbolje rješenje jer se njime potencijalno velik dio građana može isključiti s tržišta. ""Prevelikom željom da zaštitite potrošača dijelu potrošača možete i naštetiti"", ustvrdio je Vujčić.
Kazao je da treba nastojati da kamatne stope uvijek odražavaju rizičnost određenog proizvoda, a prešutna prekoračenja u principu jesu najrizičniji proizvod jer nema kolaterala i ne ispituje se kreditna sposobnost tako da je to proizvod koji će uvijek na tržištu imati najvišu kamatnu stopu u odnosu na neke druge proizvode.
Napomenuo je i da su kamatne stope na prešutna ograničenja u Hrvatskoj prosječno niže nego u zemljama EU koje nemaju uveden euro, a više u odnosu na one koje su u eurozoni, no to je slučaj i s ostalim financijskim proizvodima.
Kada je riječ o inflaciji, Vujčić je rekao da nema rizika da će se vratiti vremena kada su njezine stope bile vrlo visoke. ""Međutim, i na razini eurozone stopa inflacije je bila nešto viša od one koja je projicirana. No još uvijek se nalazimo u sferama između dva i tri posto, koje ne bi trebale biti zabrinjavajuće za nas"", izjavio je Vujčić.",vijesti
https://web.archive.org/web/20210901192026/https://www.index.hr/magazin/clanak/22godisnja-pjevacica-zeli-da-se-starijima-od-40-zabrani-ulazak-u-nocne-klubove/2301082.aspx,22godisnja-pjevacica-zeli-da-se-starijima-od-40-zabrani-ulazak-u-nocne-klubove,"22-GODIŠNJA pjevačica Tallia Storm podržala je ideju o zabrani izlaska u noćne klubove osobama starijim od 40 godina, nakon što je britanski ministar Michael Gove viđen kako se čitavu noć zabavlja u jednom techno-klubu, piše Metro.
A post shared by TALLIA STORM (@talliastorm)
Voditelji emisije Good Morning Britain u utorak su s pjevačicom raspravljali o tome treba li starijima od 40 godina zabraniti noćne klubove, a ideja se Taliji očito svidjela te je rekla da bi stariji ljudi trebali prepustiti noćnu zabavu mladima.
""Ne želim ući u klub i vidjeti tatu, njegove prijatelje ni djeda kako plešu"", rekla je i dodala da stariji imaju više mogućnosti za izlaske od mladih.
Tallia se nakon svog intervjua oglasila na Twitteru, našalivši se da će je njezina mama izbaciti iz kuće kad čuje što je izjavila.
My Mum’s about to kick me out the house for this… soz @TessaHartmann 🤭🙄 @GMB Tallia says people over 40 should be banned from nightclubs https://t.co/meN8wbBHEM via @MetroUK
I dok su neki podržali njeno mišljenje, drugi su joj proturječili.
""Diskriminacija u bilo kakvom obliku je nedopustiva. Prvo dobro pogledaj sebe"", napisao je jedan korisnik Twittera.
""Godine su samo broj. Nitko nikada ne bi trebao prestati uživati u životu"", napisala je komentatorica.
Nothing like showing your true colours. Discrimination in any shape is not acceptable. You really need to take a long hard look at yourself.",magazin
https://web.archive.org/web/20210902192949/https://www.index.hr/sport/clanak/716-tenisac-svijeta-napravio-jednu-od-najvecih-senzacija-na-grand-slamovima/2300969.aspx,716-tenisac-svijeta-napravio-jednu-od-najvecih-senzacija-na-grand-slamovima,"U PRVOM kolu US Opena dogodila se jedna od najvećih senzacija na Grand Slamovima.
Talijan Marco Cecchinato (81. tenisač svijeta) ispao je od 716. igrača svijeta, Zacharyja Svajde.
Svajda je 18-godišnji Amerikanac i debitant na US Openu. Favoriziranog Talijana pobijedio je poslije tri sata igre. Bilo je 7:6, 5:7, 6:4, 6:4 za Svajdu.
Svajda je US Open došao s pozivnicom organizatora i najlošije je rangirani tenisač koji je ostvario pobjedu na jednom Grand Slam turniru u Open eri.",sport
https://web.archive.org/web/20210901192026/https://www.index.hr/magazin/clanak/afganistanska-youtuberica-snimila-potresni-video-prije-smrti-za-nas-je-kasno/2301139.aspx,afganistanska-youtuberica-snimila-potresni-video-prije-smrti-za-nas-je-kasno,"NAJMA SADEQI, 20-godišnja afganistanska YouTuberica, koja je sa svojim prijateljima dokumentirala svakodnevni život u Kabulu, podijelila je srceparajuću oproštajnu poruku samo nekoliko dana prije nego što je ubijena u terorističkom napadu na aerodromu sa svojim bratom i rođakom, prenosi CNN.
Uživala je snimati videozapise dok kuha i sluša glazbu ili istražuje ulice glavnog grada, no četiri dana nakon što su talibani došli na vlast, u svojoj je spavaćoj sobi snimila video u kojem se u suzama oprostila od svojih pratitelja.

""Svi smo u kućama, nemamo mogućnosti izlaziti ni raditi ni studirati. Usprkos tome što govore da nemaju problem s nama ženama, mi talibanima zbog njihove prošlosti ne vjerujemo"", rekla je.
""Život u Kabulu postao je vrlo težak, posebno za one koji su nekad bili slobodni i sretni. Voljela bih da je ovo samo ružan san i da se jednog dana možemo probuditi. Ali znam da to nije moguće i da je za nas kasno"", dodala je.
Najma je priznala da se od dolaska talibana boji šetati ulicama Kabula te je zamolila pratitelje da mole za nju.

Sa svojim bratom i rođakom tog je kobnog dana otišla u zračnu luku kako bi se ukrcala na svoj spasonosni let, no, nažalost, na njega nikad nije stigla.
Poginula je u samoubilačkom napadu prošlog četvrtka, s još 170 Afganistanaca.
Studirala je novinarstvo u Kabulu i bila je na posljednjoj godini studija, a nedavno se pridružila i Afghan Insider kanalu, koji na YouTubeu broji više od 24 milijuna pregleda.
""Radila sam da zaradim dovoljno za plaćanje dnevnih troškova i školovanje"", rekla je Najma u videu.
Mnogi vlogeri u Afganistanu sada su ostali bez posla i bez ikakvih prihoda te su ugasili profile na društvenim mrežama.",magazin
https://web.archive.org/web/20210902192953/https://www.index.hr/vijesti/clanak/amerikanac-priznao-da-je-bejzbolskom-palicom-ubio-majku-baku-djeda-i-njegovateljicu/2301394.aspx,amerikanac-priznao-da-je-bejzbolskom-palicom-ubio-majku-baku-djeda-i-njegovateljicu,"MUŠKARAC iz SAD-a jučer se izjasnio krivim za četverostruko ubojstvo. Priznao je da je 2017. godine bejzbolskom palicom ubio svoju majku, baku i djeda te njegovateljicu u njihovom domu u Massachusettsu.

Orion Krause (26) iz Mainea priznao je krivnju po četiri točke optužnice za ubojstvo drugog stupnja na Višem sudu u Lowellu.
Rekao je da je bio u ""psihotičnom stanju""
8. rujna 2017. ubio je svoju majku Elizabeth Krause (60), djeda Franka Lackeyja (89), baku Elizabeth Lackey (85) i njegovateljicu Berthu Mae Parker (68).
Sve žrtve su umrle od ozljeda mozga i lubanje, piše NBC News.
Krause je na sudu kazao kako je tada bio u ""psihotičnom stanju"". Osuđen je na doživotni zatvor s mogućnošću uvjetne kazne nakon 25 godina zatvora.",vijesti
https://web.archive.org/web/20210902192949/https://www.index.hr/sport/clanak/anketa-tko-je-najjaci-nakon-najludjeg-prijelaznog-roka-u-povijesti/2301314.aspx,anketa-tko-je-najjaci-nakon-najludjeg-prijelaznog-roka-u-povijesti,"DA SU SAMO Cristiano Ronaldo i Lionel Messi ovog ljeta promijenili klubove, ovaj prijelazni rok bi spadao među najbolje u povijesti, ali nakon što smo svjedočili i najskupljem britanskom transferu, velikim promjenama u Barceloni, odlascima kapetana Real Madrida i najboljeg igrača Intera, nedvojbeno je ovo najbolji i najluđi prijelazni rok svih vremena.
Ovog ljeta nije oboren rekord za najskuplji transfer u povijesti, nisu srušeni ni oni rekordni iznosi koje su klubovi Premiershipa zajedno znali potrošiti na nove igrače, ali imena nogometaša koji su mijenjali sredine, količina promjena u najvećim klubovima, kao i oni transferi koji su propali učinili su ovo ljeto nezaboravnim.
U posljednjim trenucima prijelaznog roka Antoine Griezmann se iz Barcelone vratio u Atletico Madrid, odakle je Saul Niguez prešao u Chelsea, a Barcelona je uspjela dovesti Luuka de Jonga iz Seville. No, nisu to bili jedini transferi koje je svijet iščekivao 31. kolovoza. Najviše se pratilo hoće li Real Madrid uspjeti dovesti Kyliana Mbappea. Na kraju je francuska zvijezda ostala u PSG-u, koji je odbio 220 milijuna eura, po cijenu da mladi nogometaš narednog ljeta ode bez odštete.
Pokušaj Manchester Cityja da dovede Harryja Kanea iz Tottenhama samo je još jedan detalj koji je priču o transferima učinio još zanimljivijom, ali sjajni napadač ostao je u svom klubu, iako su Građani nudili oko 150 milijuna eura.
Kad je već sve završilo, nakon dva mjeseca totalnog ludila na nogometnom tržištu, vrijeme je za procjenu tko u ovom trenutku ima najbolju momčad. Ne biramo nužno tko je odradio najbolji prijelazni rok, već najjače sastave i rostere, a za konačnu listu odabrali smo 11 klubova. 
Mi ćemo ih poredati abecednim redom, a vi svojim glasovima odredite tko trenutno ima najbolju momčad na svijetu.
Atletico Madrid
Diego Simeone je nastavio s ulaganjima u momčad. Od važnih igrača ostao je samo bez Saula Nigueza, koji je otišao na posudbu u Chelsea jer nije želio igrati van pozicije centralnog veznog u Atletico Madridu.

Argentinski stručnjak vjerojatno neće ni osjetiti njegov odlazak jer je doveo veznjake Rodriga de Paula iz Atalante i Matheusa Cunhu iz Herthe za ukupno 65 milijuna eura, a sjajan prijelazni rok kompletirao je dovođenjem Griezmanna na posudbu iz Barcelone.
Tako je aktualni prvak Španjolske doveo tri odlična igrača, a ostao bez jednog i sasvim je očekivano da u ovoj sezoni bude još jači.
Simeone je sezonu otvorio igrajući u sustavu 3-5-2, ali bit će vrlo interesantno pratiti hoće li mijenjati formaciju jer će u rasporedu s dva napadača vjerojatno na klupi stalno imati jednu od tri velike zvijezde, a to su Luis Suarez, Joao Felix i Griezmann.
Za Atletico je vrlo važno da, pored nevjerojatne startne postave, ima veliku širinu kadra, zbog čega u ovoj sezoni mora imati najveće moguće ciljeve. Pored postave koju smo predstavili na grafici, Simeoneu na klupi sjede Suarez, Šime Vrsaljko, Geoffrey Kondogbia, Thomas Lemar, Angel Correa, Cunha...
Barcelona
Barcelona je doživjela velik udarac odlaskom Messija, ali svejedno se činilo da će opet biti spremna boriti se za titulu u La Ligi. Ipak, odlaskom i Griezmanna, stvari izgledaju znatno lošije.

Možda odlasci takvih veličina ne bi bili toliki problem da Ronald Koeman nema probleme s ozljedama, ali on trenutno ne može računati na Ansua Fatija, Ousmanea Dembelea i Sergija Aguera. Dok se Fatijev povratak očekuje tijekom narednog tjedna, izostanci preostale dvojice igrača mogli bi potrajati do sredine listopada.
Budući da je sezonu otvorio igrajući u sustavu 4-3-3, Koeman će skoro mjesec dana, pored sjajnog Memphisa Depaya, u napadu igrati s Martinom Braithwaiteom i Luukom de Jongom, što ne izgleda obećavajuće.
Barcelona na ostalim pozicijama nema problema s ozljedama i vrhunski je pokrivena. Vezni red, koji čine Sergio Busquets, Frenkie de Jong i Pedri, spada među najbolje na svijetu, a njihove zamjene su također odlične: Riqui Puig, Sergi Roberto, Coutinho... Upravo ovaj dio katalonske momčadi svima daje do znanja da se ova ekipa ne smije otpisati ni u vrijeme svoje najveće financijske krize u povijesti.
Bayern
Bayern je i ovog ljeta uradio ono što radi godinama - kupovao je igrače kod najvećeg rivala. Iz RB Leipziga, koji je prošle sezone bio drugi u Njemačkoj, doveo je najboljeg stopera Dayota Upamecana i kapetana Marcela Sabitzera. 

Osim njih, Bayern je RB Leipzigu uzeo i trenera Juliana Nagelsmanna te tako potpuno poljuljao taj klub.
Njemački gigant je u suštini doveo dva igrača kako bi nadoknadio odlaske Davida Alabe i Javija Martineza, koji su bez odštete napustili klub. 
Nagelsmann je poznat kao trener koji voli mijenjati formacije tijekom sezone, a s ovom momčadi može igrati kako poželi. Mladi njemački trener je na početku sezone veliku minutažu dao i hrvatskom desnom beku Josipu Stanišiću, što mu još više pomaže u namjeri da Joshuu Kimmicha češće koristi u veznom redu i time dodatno poveća svoje opcije pri sastavljanju momčadi.
Na grafici Bayerna, koju smo objavili, nedostaju imena poput Leroya Sanea, Kingsleyja Comana, Corentina Tolissa, Jamala Musiale, Benjamina Pavarda... To dovoljno govori o snazi njemačkog prvaka.
Chelsea
Chelsea je prošle sezone pod vodstvom Thomasa Tuchela na sjajan način došao do titule u Ligi prvaka. Na tom putu izbacio je Atletico Madrid i Real Madrid, dok je u finalu srušio Manchester City.

Sad je njemački stručnjak zadržao sve važne igrače i njima dodao Romelua Lukakua (115 milijuna eura) i Saula Nigueza (posudba). Možda upravo ovaj podatak najbolje govori o kvaliteti Chelseaja u ovom trenutku.
Londonski klub je još želio dovesti stopera Seville Julesa Koundea, ali nije uspio u tome. No, svejedno ima jedan od najjačih rostera na svijetu jer rijetke su momčadi koje imaju takvu širinu kadra.
Samo na dvije pozicije u centralnom dijelu veznog reda Tuchel može birati između Jorginha, službeno najboljeg igrača Europe, N'Goloa Kantea, jednog od najboljih veznjaka svijeta te Matea Kovačića i Nigueza, a za pozicije iza Romelua Lukakua bore se Timo Werner, Kai Havertz, Mason Mount, Hakim Ziyech, Christian Pulisic...
Inter
Navijači Intera su se pribojavali stanja u klubu nakon što su otišli trener Antonio Conte, najbolji igrač Lukaku te sjajni desni bek Achraf Hakimi, ali klub je vrhunski reagirao dovođenjem trenera Simonea Inzaghija te igrača Edina Džeke, Hakana Calhanoglua, Denzela Dumfriesa i Joaquina Corree.

Inzaghi je preuzeo momčad koja je titulu u Serie A osvojila igrajući u sustavu 3-5-2, koji koristi i on. 
Na golu je i dalje Samir Handanović, a u obrani Alessandro Bastoni, Stefan de Vrij i Milan Škriniar. Ova četvorka je prošle sezone bila nezamjenjiva u Interu i primila je najmanje golova u prvenstvu (35).
Na ostalim pozicijama klub je ili zadržao standardne igrače ili doveo adekvatne zamjene za one koju su napustili klub. Zato će Inter i ove sezone biti jedan od najvećih favorita za osvajanje Serie A.
Juventus
Pred Juventusom je vrlo izazovna sezona. Ekipu su napustili Gianluigi Buffon i Cristiano Ronaldo, a stigli su Moise Kean i Manuel Locatelli.

Torinski velikan neosporno ima odličan i potentan roster, ali njegov problem je očigledan, a o njemu su pred kamerama govorili Max Allegri i Giorgio Chiellini - Juventus nije momčad. 
Za vrijeme poraza od Empolija Chiellini je pratio utakmicu s Allegrijem. U jednom trenutku rekao je svom treneru: ""Ovo nije momčad"", a on se složio s njim.
Stoga je pred Allegrijem zadatak da stvori kemiju u ekipi i pronađe pravi sustav igre. Trenutno igra s četiri igrača u obrani, ali mogao bi se vratiti svom prepoznatljivom rasporedu s tri centralna braniča.
Federico Chiesa, Dejan Kuluševski, Federico Bernardeschi, Paulo Dybala, Alvaro Morata, Moise Kean, Aaron Ramsey... Svi oni čine vrlo opasnu skupinu ofenzivaca, ali veliki je upitnik hoće li u ovoj sezoni postati opasna momčad.
Liverpool
Jurgen Klopp je izgledao poput nijemog promatrača tijekom ovog prijelaznog roka. Ponekad bi se požalio na velika ulaganja drugih klubova i to bi bilo sve.

Ipak, on može biti sretan sa svojim rosterom jer vratili su mu se Virgil van Dijk i Joe Gomez, koji su zbog ozljeda propustili skoro cijelu prošlu sezonu. Zbog sličnih problema Klopp je nerijetko ostajao i bez drugih igrača, poput Jordana Hendersona i Joela Matipa, a sada ima sve njih na okupu. To je možda najveće pojačanje za Liverpool.
Jedini novi igrač u ekipi je 22-godišnji stoper Ibrahima Konate, koji je za 40 milijuna eura stigao iz RB Leipziga. On će za početak sigurno povećati konkurenciju u obrani i bit će zalog za budućnost, ali male su šanse da će već u ovoj sezoni uzeti mjesto Matipu ili Gomezu, koji se mijenjaju pored Van Dijka.
Liverpool je na početku sezone pokazao da je spreman ponovno boriti se za najveće trofeje, nakon što su ga prošle sezone poremetile ozljede.
Manchester City
Manchester City je dovođenjem Jacka Grealisha za 117 milijuna eura oborio rekord engleskog nogometa i doveo najskupljeg Britanca svih vremena. Iako se predviđalo da će u klub stići još i Kane te da bi ekipu mogli napustiti Bernardo Silva i Raheem Sterling, do toga nije došlo.

Pep Guardiola je ionako imao fantastičan roster, koji sada izgleda još jače. Možda će najveći zadatak španjolskog stručnjaka biti da kod ove ekipe zadrži glad za uspjehom.
Najbolji sastav Cityja vrlo je teško odabrati. Poznato je da Guardiola iz utakmice u utakmicu mijenja igrače, a to je pokazao već na početku sezone.
No, stalne promjene u ovakvoj ekipi djeluju razumljivo jer španjolski trener ima previše zvijezda da bi se držao jedne postave.
Manchester United
Manchester United je s obranom koju predvode Harry Maguire i Varane, veznim redom koji čine Paul Pogba i Bruno Fernandes, krilima poput Rashforda i Sancha te širinom i kvalitetom rostera već bio izuzetno snažan, a dolazak Ronalda kompletirao je ovu momčad.

Ronaldov dolazak ne znači da je United odmah siguran osvajač Premiershipa, ali sada izgleda kao ekipa koja će osvojiti više od 85 bodova, što u trenutnoj konkurenciji može biti dovoljno za titulu. Ole Gunnar Solskjaer je i prije Ronaldova dolaska bio svjestan da ne smije sezonu mjeriti po blagom povećanju bodova, već po titulama ili barem po tvrdoj borbi za naslov engleskog prvaka, a sada su mu se šanse za uspjehom dodatno povećale.
United je u Solskjaerovoj eri izgubio finale i polufinale Europa lige, dva polufinala Carabao Cupa i polufinale FA kupa, dok je u ligi najmanju razliku u odnosu na prvoplasiranog imao prošle sezone, kada mu je City pobjegao 12 bodova. Dolasci Sancha i Varanea bili su znak da se takvi rezultati ne smiju ponavljati, a s Ronaldom bi takvi dometi izgledali poput noćne more.
United sad ima sigurnu prvu postavu, punu individualaca koji jednim potezom mogu odlučiti utakmicu, a na klupi ima sjajne zamjene. Ukratko, ima sve što je potrebno da krene u ravnopravnu borbu s Manchester Cityjem, Chelseajem i Liverpoolom za naslov u Premiershipu, a jednake ambicije mora imati i u svakom drugom natjecanju.
PSG
PSG već godinama gradi momčad koja može osvojiti Ligu prvaka, a najbliži tom naslovu bio je prošle godine, kada je u finalu izgubio od Bayerna 1:0. Katarski vlasnici su nakon toga nastavili s ulaganjima, a ovog ljeta su odradili jedan od najboljih prijelaznih rokova svih vremena.

Francuzi su bez odštete doveli Lionela Messija, Sergija Ramosa, Gianluigija Donnarummu i Georginija Wijnalduma, dok je za 60 milijuna eura stigao Achraf Hakimi. Pred kraj prijelaznog roka došao je i talentirani lijevi bek Nuno Mendes (19) iz Sportinga, a klub je uspio zadržati i Kyliana Mbappea, kojeg je očajnički tražio Real Madrid.
Francuski klub na svakoj poziciji ima vrhunske igrače, a na klupi su odlične zamjene poput Andera Herrere, Leandra Paredesa, Presnela Kimpembea, Maura Icardija, Juliana Draxlera... Zato je Jose Mourinho izjavio da je Mauricio Pochettino vjerojatno jedini trener na svijetu koji je potpuno zadovoljan svojim rosterom.
Sve ovo dovoljno govori o snazi PSG-ove momčadi, koja se s punim pravom po individualnoj kvaliteti može usporediti s najvećim momčadima svih vremena. Boljka ove momčadi može biti nedostatak balansa jer pitanje je koliko će ostatak ekipe moći nositi teret ako izostane defenzivni doprinos Mbappea, Neymara i Messija.
Real Madrid
Real Madrid je ostao bez Sergija Ramosa i Raphaela Varanea, stoperskog para koji mu je donio pregršt trofeja, a zamijenio ih je samo Davidom Alabom, koji i nije klasičan branič.

Zato je obrana najveća Realova boljka u ovoj sezoni, ali klub na svim drugim pozicijama i dalje ima vrhunska rješenja, kojima je dodao i jednog od najvećih svjetskih talenata Eduarda Camavingu, veznjaka koji je za 31 milijun eura stigao iz Rennesa.
Luka Modrić, Toni Kroos i Casemiro će vjerojatno i ove sezone čuvati vezni red, a ispred sebe će imati sjajne igrače poput Karima Benzeme, Edena Hazarda, Garetha Balea, Fedea Valverdea, Isca, Viniciusa, Marca Asensija...
Carlo Ancelotti je po dolasku u Real znao da je najveći cilj kluba ovog ljeta dovesti Kyliana Mbappea, ali iako nije uspio u tome, ekipa je sposobna napadati sve titule u ovoj sezoni.
U prvoj anketi vas pitamo tko je najjači u Europi, a u drugoj možete za svaki klub ocijeniti kako je odradio prijelazni rok (palac gore za dobro odrađen i palac dolje za loše odrađen).
 ",sport
https://web.archive.org/web/20210902192949/https://www.index.hr/sport/clanak/babic-hrgovicu-kocko-ponizavas-boks-zavrsit-cu-ti-karijeru-mangupe/2300285.aspx,babic-hrgovicu-kocko-ponizavas-boks-zavrsit-cu-ti-karijeru-mangupe,"FILIP HRGOVIĆ dogovorio je iduću borbu te će u ring 10. rujna u Klagenfurtu protiv Crnogorca Marka Radonjića, koji ima impresivan profesionalan skor od 22 nokauta iz 22 borbe, ali nikad se nije susreo s ozbiljnim boksačem.
Bit će to prvi Hrgovićev meč nakon 10 mjeseci, a u međuvremenu se žalio da nitko ne želi prihvatiti borbu s njim. Istovremeno, Alen Babić ga je nastavio prozivati i tražiti borbu, koja Hrgoviću nije bila u interesu jer je želio ići prema vrhu i boriti se s bolje rangiranim protivnicima. A Radonjić je tek 229. na BoxRecovoj ljestvici, točno 200 mjesta ispod Hrgovića, pa se logično postavlja pitanje što se još čeka s prihvaćanjem Savageova izazova.
Babić stoga nastavlja provocirati Hrgovića. Učinio je to na Instagramu.
""Hrga, baci ponudu. Hajde, mangupe jedan. Završit ću ti karijeru. Kocka ponižava boks već dugo i naziva se velikim, iako nije imao pravog meča još od Rija 16'. Govorio je da sam običan redar, nedostojan meča s njim, a činjenica je da sam daleko bolje rangiran od svih njegovih protivnika, i moji protivnici su boljeg ranga od njegovih. Ostaje samo zaključiti da je iznutra uplašeni mali čovjek ili, kako bi Ševa rekao, 'prvi seljak iza Matije Gupca'. Ljudi mi dnevno šalju snimke zaslona s porukama Hrgovića and co. Kako nude velikodušne cifre i čast boksati s Kockom. U pravilu su to borci od 200. pa sve do 400. mjesta na rang-ljestvici, po mogućnosti neaktivni. Nema sumnje da ćeš nokautirati još jednog nedoraslog protivnika, ali zapamti samo jedno. Svi će oni biti sa mnom kad se nađemo u istom ringu, energija svih ljudi koje si ponižavao i još uvijek to radiš. Mali obični redar će biti zadnje što si vidio u svojoj boksačkoj karijeri"", napisao je uz objavljeni video.
A post shared by Alen ""The Savage"" Babić (@alenthesavagebabic)
 ",sport
https://web.archive.org/web/20210902192949/https://www.index.hr/sport/clanak/babic-o-hrgovicevoj-borbi-sumrak-boksa-ne-bi-se-trebala-odrzati/2300118.aspx,babic-o-hrgovicevoj-borbi-sumrak-boksa-ne-bi-se-trebala-odrzati,"FILIP HRGOVIĆ jučer je konačno dogovorio iduću borbu te će u ring 10. rujna u Klagenfurtu protiv Crnogorca Marka Radonjića, koji ima impresivan profesionalni skor od 22 nokauta iz 22 borbe, ali nikad se nije susreo s ozbiljnim boksačem.
Bit će to prvi Hrgovićev meč nakon 10 mjeseci, a u međuvremenu se žalio da nitko ne želi prihvatiti borbu s njim. Istovremeno, Alen Babić ga je nastavio prozivati i tražiti borbu, koja Hrgoviću nije bila u interesu jer je želio ići prema vrhu i boriti se s bolje rangiranim protivnicima. A Radonjić je tek 229. na BoxRecovoj ljestvici, točno 200 mjesta ispod Hrgovića, pa se logično postavlja pitanje što se još čeka s prihvaćanjem Savageova izazova.
Babić je jučer na Instagramu prokomentirao Hrgovićevu predstojeću borbu, a nešto kasnije je, odgovarajući na pitanja hrvatskih i engleskih fanova, još dublje ušao u temu.
Iako su ga fanovi ispitivali i o drugim temama, najviše su ih zanimali detalji o Hrgoviću.
Što misliš o Hrgovićevoj borbi i kakva su ti očekivanja za 2022.?
Mislim da je to katastrofa, sumrak boksa. Moja očekivanja su da skupi ta mala jaja što ima i da se borimo u Hrvatskoj 2022.
Tko je klaun koji se bori s Hrgovićem?
Nije klaun, žao mi ga je jer to radi samo zbog novca. U toj borbi uopće neće biti boksa, ne bi se trebala ni održati.
Jesu li tvoji protivnici bolji od Hrgovićevih?
To je statistika, moji protivnici i jesu bolji. On je tamo samo zato što guraju u njega kao u kasicu-prasicu, a u mene ne. Ni ne trebaju. Doći ću sam tamo gdje treba. Naravno da su bolji, duplo.
Daj neki plan koji si osmislio u boksu.
Pulska Arena, Poljud ili Maksimir, ja i Kocka u bespoštednoj borbi na punom kapacitetu. Kaos.
Kako misliš da bi tekla borba između tebe i Hrgovića?
Vidim je na 10 rundi, okršaj volje, izuzetna borba. Nadam se da će se pojaviti, ja sigurno hoću.
Mišljenje o tome da nitko nije želio prihvatiti meč s Hrgovićem?
Kužite li vi što taj čovjek prodaje? Kao, nitko se neće boriti s njim. Parker? Ma kakvi. Chisora? Ni čut'. Hunter? Ma kakvi. Radonjić? Odmah, jedini prihvatio, najhrabriji na svijetu.
Zašto te Hrgović izbjegava?
Ja sam daleko najbolje rangiran protivnik s kojim se ikad borio u profesionalnoj karijeri, ali on ima neke svoje razloge. Boji se valjda, što bi bilo? Boji se za život, da izgubi od običnog redara, to bi ga ubilo.
Misliš li da je meč s Hrgovićem realan u skorijoj budućnosti?
Naravno da je realan, kad Eddie Hearn shvati koja je veličina tog meča za Hrvatsku i Balkan, sigurno će narediti taj meč. Kao da se Hrgu išta pita. Tad može odustati od meča i bit će poznat kao kukavica za cijeli život.
Zašto ne voliš Hrgovića i zašto ste u tako lošim odnosima?
Zato što radi užas za boks. Boks je viteški sport, a on nije vitez, on je onaj kradljivac koji krade piliće jadnim seljacima.",sport
https://web.archive.org/web/20210902192949/https://www.index.hr/sport/clanak/blanka-vlasic-primljena-u-kucu-slavnih-atletskog-mitinga-u-bruxellesu/2301300.aspx,blanka-vlasic-primljena-u-kucu-slavnih-atletskog-mitinga-u-bruxellesu,"HRVATSKA rekorderka u skoku u vis Blanka Vlašić primljena je u Kuću slavnih atletskog mitinga u Bruxellesu, objavljeno je u četvrtak na internetskom portalu mitinga Memorial Van Damme.  
Veliko priznanje dvostrukoj svjetskoj prvakinji u skoku u vis ukazano je na posebnoj svečanosti uoči 45. izdanja Memoriala Van Damme, jednog od najuglednijih svjetskih atletskih mitinga, koji je svojedobno bio dio elitne Golden Four i Golden Six kategorije, dok je sada dio Dijamantne lige.
Zajedno s Blankom Vlašić u Kuću slavnih Memoriala Van Damme primljen je i svjetski rekorder u skoku u dalj Mike Powell.
""Velika mi je čast što sam primljena u Kuću slavnih jednog od najdugovječnijih atletskih mitinga na svijetu. Drago mi je da su direktor i organizatori mitinga prepoznali moje rezultate ostvarene na Memorialu Van Damme. Posebna mi je čast što sam u Kuću slavnih mitinga u Bruxellesu ušla s Mikeom Powellom, koji je ikona svjetske atletike i čiji je svjetski rekord u skoku u dalj nedodirnut već 30 godina“, rekla je Blanka Vlašić.
Blanka Vlašić osam je puta nastupila na Memorialu Van Damme u Bruxellesu, a tri puta je pobijedila.",sport
https://web.archive.org/web/20210902192949/https://www.index.hr/sport/clanak/borkinja-zaspala-na-nogama-nakon-krosea-je-li-ovo-nokaut-godine-u-mmau/2300315.aspx,borkinja-zaspala-na-nogama-nakon-krosea-je-li-ovo-nokaut-godine-u-mmau,"PRIREDBA borilačke promocije Invicta nije privlačila pozornost intrigantnim borcima, ali završnica glavne borbe večeri već je postala viralna.
U njoj je Emily Ducote osvojila upražnjeni naslov prvakinje u slamka kategoriji protiv Danielle Taylor spektakularnim nokautom, nakon kojeg je protivnica izgubila svijest, ali ostala na nogama, prije nego što ju je Ducote dokrajčila.
Nešto prije kraja treće minute prve runde Ducote je u jednoj kontri pogodila Taylor desnim krošeom, od kojeg je ova odmah izgubila svijest, ali je ostala na nogama. Ali kako sudac nije odmah označio kraj meča, dok joj je tijelo klonulo, Ducote ju je lijevom nogom pogodila u pognutu glavu, poslala na tlo i započela ogromno slavlje.
OH MY GOODNESS! @ducote_brunette knocks out Danielle Taylor to claim the Invicta FC Strawweight Championship! #InvictaFC44 pic.twitter.com/36fOec0CBN
Mnogi su odmah tu završnicu proglasili nokautom godine u MMA svijetu, kao i jednim od najimpresivnijih u povijesti u ženskoj konkurenciji.
Objema borkinjama to je bila 16. profesionalna borba. Ducote je ubilježila 10. pobjedu i drugu nokautom, a Taylor peti poraz.",sport
https://web.archive.org/web/20210902192949/https://www.index.hr/sport/clanak/branica-bih-brutalno-pokosio-francuz-od-90-milijuna-eura-prvo-je-dobio-tek-zuti/2301202.aspx,branica-bih-brutalno-pokosio-francuz-od-90-milijuna-eura-prvo-je-dobio-tek-zuti,"BOSNA I HERCEGOVINA ostvarila je veliki uspjeh u četvrtom kolu kvalifikacija za SP, ali njega je zasjenila potencijalno teška ozljeda važnog igrača.
BiH je uzela bod kod Francuske (1:1), aktualnog prvaka svijeta, koji je od 51. minute igrao s igračem manje. 
Tada je Jules Kounde, mladi (22) i skupi branič Francuske, kojeg Sevilla u prijelaznom roku nije htjela prodati Chelseaju za manje od 90 milijuna eura, napravio opasnu glupost. 
S obje noge je ušao u stajaću nogu šest godina starijeg suparnika Seada Kolašinca, koji je iznosio loptu po boku.
Brutalno je sasjekao igrača koji je zbog izdržljivosti i snage prozvan Bosanski tenk, ali ovo je bilo previše čak i za njega. Kolašinac nakon ovakvog starta nije mogao nastaviti igru.
Zanimljivo, iako je jako težak prekršaj bio neposredno pred pomoćnim sucem, on nije glavnom javio o kakvom startu se radi, pa je Sandro Scharer iz Švicarske prvo Koundeu pokazao tek žuti karton.
Nakon intervencije VAR-a promijenio je svoju odluku i isključio ga. 
Nakon utakmice je BiH izbornik Ivajlo Petev komentirao Kolašinčevu ozljedu: ""Pričao sam s njim. Sutra će proći detaljne preglede, ali ne izgleda dobro.""
 
► KLIKNI OVDJE I POGLEDAJ BRUTALAN START KOUNDEA NA KOLAŠINCU.",sport
https://web.archive.org/web/20210902192953/https://www.index.hr/vijesti/clanak/capakova-zamjenica-mjere-popustamo-iz-potrebe-ne-zbog-epidemioloske-slike/2301391.aspx,capakova-zamjenica-mjere-popustamo-iz-potrebe-ne-zbog-epidemioloske-slike,"ZAMJENICA ravnatelja Hrvatskog zavoda za javno zdravstvo Ivana Pavić Šimetin bila je gošća Dnevnika N1.
Osvrnula se na novu kartu Europskog centra za kontrolu i prevenciju bolesti (ECDC), prema kojoj su Slavonija i Gorski kotar otišli u crveno, a Zagreb i Dalmacija su ostali u narančastom.
Pavić Šimetin kaže da je karta nije iznenadila.
""Očekivalo smo da ukupno Hrvatska bude narančasta. Panonska Hrvatska je otišla u crveno. Prevladavajuću narančastu boju smo očekivali još ovaj tjedan. Moguće je da će još sljedeći tjedan dvije regije biti u narančastom"", ističe.
U proteklih 14 dana bilo je ukupno negdje oko 180 tisuća testova, a od toga je 120 tisuća testova bilo u jadranskoj Hrvatskoj, pojašnjava ona.
""Četvrti val je svakako počeo u Hrvatskoj""
Napominje kako na obali ima puno više razloga za testiranje.
""Kad se netko u panonskoj Hrvatskoj testira, to je najčešće zato što postoji znak bolesti. Na Jadranu je jasno da imamo jako puno razloga za testiranje ljudi koji ne proizlaze iz znakova bolesti. Brojke su realne, one pokazuju broj pozitivnih"", govori Pavić Šimetin.
Smatra da je četvrti val svakako počeo u Hrvatskoj s obzirom na to da imamo uzlaznu putanju.
""To nije nekakvo naročito iznenađenje za nas. Nadamo se da će uzlazni trend biti blažim tempom nego što smo imali u zimskom valu"", rekla je.
""Ljude se i dalje poziva na cijepljenje""
Govoreći o cijepljenju, Pavić Šimetin je kazala kako se ljude i dalje poziva.
""Trebaju dati povjerenje svojim liječnicima i onima kojima inače daju povjerenje za svoje zdravlje. Od svih populacija su nam dvije kategorije najviše cijepljene – ljudi u staračkim domovima i liječnici – 83 posto liječnika je cijepljeno"", govori.
Odakle logika popuštanja mjera dok brojke rastu?
Popuštanje epidemioloških mjera, objašnjava Pavić Šimetin, ne proizlazi iz epidemiološke situacije, nego iz potrebe.
""Dolazi takvo godišnje doba, takav period je ispred nas kada više ne možemo inzistirati na tome da se sve odvija isključivo na otvorenom i kada se u krajnjoj liniji ljudi trebaju vratiti na svoje poslove, a djeca u škole. Prema tome, život mora ići dalje"", tvrdi.
Na ponovno pitanje reporterke N1 nije li nelogično da se mjere popuštaju dok nam brojke rastu, Pavić Šimetin je kazala:
""Radi se o odluci koja je vezana uz godišnje doba i uz vrijeme koje je ispred nas. Ako se budu cijepili naši sugrađani, onda imamo šanse da to tako ostane i dulje. Ako se ne budu cijepili, onda je teško pretpostaviti koliko će to sve dugo biti otvoreno"".",vijesti
https://web.archive.org/web/20210902192953/https://www.index.hr/vijesti/clanak/covicev-rodjendan-i-svadba-izetbegoviceve-kceri-su-prava-slika-ocajne-bih/2301042.aspx,covicev-rodjendan-i-svadba-izetbegoviceve-kceri-su-prava-slika-ocajne-bih,"BOSANSKOHERCEGOVAČKI mediji se već danima bave vjenčanjem Ćamila Humačkića i Jasmine Izetbegović, kćeri predsjednika najveće bošnjačke stranke SDA Bakira Izetbegovića.
Kum na vjenčanju bio je predsjednik Turske Recep Tayyip Erdogan, a cijeli je događaj navodno koštao četiri milijuna kuna. Prema službenoj verziji priče, mladoženja Humačkić, inače predstavljen kao biznismen, platio je troškove vjenčanja.
>> U Sarajevu se održava vjenčanje od četiri milijuna kuna, Erdogan je kum
Vjenčanje Izetbegovićeve kćeri okupilo je posebnu skupinu ljudi, novu klasu koja je nastala na ratnim ruševinama Bosne i Hercegovine, malobrojne kojima je u toj nesretnoj zemlji dobro u životu. 
Izabrani gosti
Među gostima na šerijatskom vjenčanju u Begovoj džamiji bili su Izetbegoviću lojalni kadrovi iz SDA-a, direktor Obavještajno sigurnosne agencije BiH Osman Mehmedagić Osmica, kao i Adil Osmanović. Bio je tu i glumac Emir Hadžihafizbegović, delegat SDA-a u Domu naroda Parlamenta BiH Asim Sarajlić, generalni direktor BH Telecoma Sedin Kahriman, te ""mladi lav"" stranke Haris Zahiragić, zastupnik u Skupštini Kantona Sarajevo i član Predsjedništva SDA-a. Šerijatsko vjenčanje vodio je reis Husein ef. Kavazović.
Mediji su zabilježili i da je Sebija Izetbegović, majka mladenke, došla u haljini koja košta 14.500 kuna. Sebija Izetbegović je inače i ozloglašena direktorica Kliničkog centra Univerziteta u Sarajevu (KCUS), koja je tu zdravstvenu ustanovu pretvorila u privatnu prćiju. Odavno nosi etiketu bošnjačke Lady Macbeth, s obzirom na to da na svojeg supruga Bakira ima značajan i maligan utjecaj.
>> Sebija Izetbegović na vjenčanju kćeri nosila haljinu od 14.500 kuna
Nakon šerijatskog vjenčanja razuzdan dernek s potocima alkohola
Nakon šerijatskog uslijedilo je građansko vjenčanje pa onda razuzdani tulum u hotelu Europa u centru Sarajeva, na kojem se konzumirao i alkohol. 
Sve to su detaljno pratili sarajevski portali, a vjenčanje Jasmine Izetbegović je tako postao jedan od društveno-političkih događaja sezone, o kojem se sada naširoko raspravlja i na društvenim mrežama. Teme su se dohvatili i srpski tabloidi, koji su pak lansirali priču o tome da ""zet Bakira Izetbegovića u Njemačkoj drži kupleraj"". 
U zemlji u kojoj ima sve manje kruha vjenčanje Jasmine Izetbegović ispunilo je na nekoliko dana funkciju zabave za narod. No, sudeći po reakcijama na društvenim mrežama, i tom narodu je dosta svega, te fotografije s vjenčanja služe ili za ismijavanje ili za izražavanje gađenja.
Grlić Radman i Dodik na Čovićevom rođendanu u Mostaru
Prije toga je glavna tema u BiH bio još jedan party, proslava 65. rođendana predsjednika HDZ-a BiH Dragana Čovića. Na njoj je bio i hrvatski ministar vanjskih poslova Gordan Grlić Radman, no glavni je gost bio definitivno Milorad Dodik, član Predsjedništva BiH iz srpskog naroda i neformalni vladar Republike Srpske. Dodik je na Čovićev rođendan došao helikopterom, koji je sletio na travnjak stadiona HŠK Zrinjskog. I to nakon što je zabranio korištenje vojnog helikoptera u gašenju požara na području na kojem pretežito žive Hrvati.
>> Velika Čovićeva fešta kod Mostara, Dodik došao helikopterom, bio i Grlić Radman
Čoviću to nije smetalo, dočekao je Dodika s osmijehom na licu, kao najdražeg prijatelja, što nije daleko od istine. Čović i Dodik već su nekoliko godina bliski politički suradnici, Čović je bio i na proslavi Dana Republike Srpske u Banjoj Luci, a ne smeta mu ni Dodikova izjava da bi ""radije u zatvor nego priznao genocid u Srebrenici"".
Zabavi je prisustvovao i tajkun i lider SBB-a Fahrudin Radončić, dok su goste zabavljali Halid Bešlić i klapa Intrade. Čović je na rođendanu predstavio i sklepani obiteljski grb, koji je postao hit na društvenim mrežama.
Trash grb obitelji Čović
Grb je dizajnirala i registrirala jedna firma iz Rijeke u lipnju ove godine, a na svojim su službenim internetskim stranicama objavili i neke pojedinosti o grbu. 
>> Zlatni lav, mač, orao, šahovnica: Čovićev obiteljski grb napravljen je po narudžbi
""Na plavom glava štita. U plavom polju zlatni koračajući lav drži mač u desnici. Glava štita raskoljena. Desno crveno-srebrna šahovnica (4x3), lijevo u srebrnom polju crveni latinski križ. Plašt crveno-srebrn i plavo-zlatan. Na kacigi s vijencem (crven-srebrn-plavi-zlatni-crven-srebrn) stoji orao uzdižućih krila, zlatno naoružan, u kandžama drži poskoka"", navedeno je u opisu Čovićevog skorojevićevskog grba. 
Privatna zabava održana je u luksuznom restoranu Ljetnikovac Radobolja u Mostaru. Koliko je sve to koštalo, nije objavljeno, no sigurno nije bilo jeftino.
Nacionalni lideri u BiH kao proizvođači stalne krize
Sve to se događa u trenutku u kojem je rad nekih ključnih institucija BiH paraliziran, u trenutku u kojem Federaciju BiH vodi premijer u vječnom tehničkom mandatu, u kojem su građani BiH među najslabije cijepljenima u Europi itd. BiH je u permanentnoj krizi, koju proizvode ponajviše baš trojica političara - Bakir Izetbegović, Milorad Dodik i Dragan Čović - koji se tako dobro zabavljaju na skupim dernecima za izabranu elitu.
Dragan Čović je predsjednik HDZ-a BiH od 2005. godine, Bakir Izetbegović vodi SDA od 2015., dok je Dodik na čelu SNSD-a još od druge polovice 1990-ih, čak 24 godine. Sva trojica imaju imovinu mnogo veću od one koju bi mogli priuštiti od službenih plaća koje su primali i primaju, a obogatile su se i njihove obitelji, izabrani prijatelji i suradnici, dok je narod u BiH sve više bio deklasiran, pa se masovno počeo iseljavati. 
Iako naoko sukobljeni kao samoproglašeni zaštitnici interesa triju konstitutivnih naroda u BiH, Izetbegović, Dodik i Čović zapravo provode istu politike širenja nacionalističke paranoje kao krinke za pljačku naroda i države, što im godinama odlično prolazi. Zato imaju i razloga za slavlje, kao i novaca da to učine, ne štedeći na ispunjavanju vlastitih želja, od skupe odjeće preko obiteljskih grbova.
Privatizacija države i njenih resursa
Pritom je vidljivo i koliko sva trojica ""nacionalnih lidera"" BiH i njene resurse smatraju svojim privatnim. Erdoganov posjet Predsjedništvu BiH bio je usputna postaja na putu za glavni događaj - vjenčanje Izetbegovićeve kćeri. Dodik je doletio u helikopteru u vlasništvu RS-a, iako više nema političku funkciju u tom entitetu, osim kao predsjednik stranke. Čović mu je omogućio da sleti na stadion mostarskog nogometnog kluba. 
Tako se ponašaju ljudi koji misle da im je sve na raspolaganju i da na sve imaju pravo.
Regionalni mediji proteklih se dana bave prijedlogom Milorada Dodika da se u odlučivanje o budućnosti BiH, koja, po njemu, ne treba imati budućnost, uključe spomenuti Erdogan te srpski predsjednik Aleksandar Vučić i hrvatski predsjednik Zoran Milanović. Pritom Dodik trenutno glumi bojkot Predsjedništva BiH zbog odluke bivšeg visokog predstavnika Valentina Inzka da poricanje genocida u Srebrenici, što Dodik redovito radi, proglasi kaznenim djelom. 
Predsjednik RH Milanović je taj Dodikov prijedlog, kojemu je cilj isključivanje Zapada iz BiH, ocijenio kao dobronamjernim, a Republiku Srpsku neslomivom. Na to je, naravno, odgovorio Željko Komšić, član Predsjedništva BiH iz hrvatskog naroda, koji je na tu poziciju izabran pretežito glasovima Bošnjaka.
>> Mediji u BiH uspoređuju Milanovića s Dodikom, prozvao ga i Komšić
""Ako zaista poštuje Daytonski sporazum, trebao bi se prestati dodvoravati Dodikovoj i beogradskoj politici"", poručio je Komšić Milanoviću.
BiH muče socijalni i ekonomski problemi, a ne nacionalni
No, sve to je samo politički folklor bez supstance, koja se nehotice pokazala na sarajevskom i mostarskom partiju bosanskohercegovačkih moćnika.
U današnjoj BiH najvažnija pitanja nisu nacionalne, već socijalne i ekonomske prirode. Vladavina nacionalističkih stranaka funkcionira kao mafijaška hobotnica koja se hrani javnim novcem, dok konstantno svađanje o navodnim nacionalnim interesima služi tome da se pljačkanje kamuflira. 
Sarajevsko vjenčanje i mostarski rođendan probili su kroz tu kamuflažu na najdirektniji mogući način, jer nacionalističko-mafijaške elite više nemaju potrebu skrivati što su sve priskrbile sebi i svojima. Oni sada besramno u tome uživaju na očigled svih.",vijesti
https://web.archive.org/web/20210902192949/https://www.index.hr/sport/clanak/djokovic-uz-sitne-poteskoce-do-drugog-kola-us-opena/2300940.aspx,djokovic-uz-sitne-poteskoce-do-drugog-kola-us-opena,"NOVAK ĐOKOVIĆ ušao je u drugo kolo US Opena. Pobijedio je danskog tenisača Holgera Runea 6:1, 6:7 (5), 6:2, 6:1 nakon dva sata i 16 minuta igre.
Prvi set trajao je 28 minuta i u njemu je Đoković pomeo Danca. Rune se podigao u drugom setu i poveo 3:0 te osvojio deset poena u nizu. Đoković se potom budi i osvaja četiri gema zaredom, no set završava pobjedom Runea u tie-breaku.
Treći i četvrti set Đoković osvaja lako te odlazi u drugo kolo turnira.
Đoković će u drugom kolu igrati protiv Nizozemca Tallona Griekspoora.",sport
https://web.archive.org/web/20210902192953/https://www.index.hr/vijesti/clanak/ecdc-nema-hitne-potrebe-za-dodatnom-dozom-cjepiva-protiv-covida19/2301164.aspx,ecdc-nema-hitne-potrebe-za-dodatnom-dozom-cjepiva-protiv-covida19,"TRENUTAČNO ne postoji ""hitna potreba"" za primjenom dodatne doze cjepiva protiv covida-19 među općom populacijom, potvrdio je Europski centar za prevenciju i kontrolu bolesti (ECDC).
U tehničkoj bilješci objavljenoj večeras ECDC preporučuje dodatne doze ili pojačivače za osobe s oslabljenim imunosnim sustavom, što je u skladu sa stavom WHO-a. 
""Prema trenutačnim saznanjima, nema hitne potrebe za primjenu dodatnih doza osobama koje su u potpunosti cijepljene"", navodi ECDC u priopćenju i dodaje da je ""prioritet cijepiti one koji nisu dovršili cijepljenje"". 
Ali trebalo bi ""razmotriti dodatne doze za osobe s izrazito oslabljenim imunosnim sustavom u sklopu njihovog cijepljenja ako nisu postigli dovoljnu razinu zaštite"", dodaje europska agencija bazirana u Stockholmu, koja okuplja tridesetak zemalja, među kojima i 27 članica EU. 
""Sva cjepiva odobrena u EU štite od hospitalizacije""
Svjetska zdravstvena organizacija (WHO) kritizirala je 18. kolovoza žurbu bogatih zemalja prema 3. dozi cjepiva protiv covida i naglasila da znanstveni podaci za sada ne ukazuju na njezinu potrebu. 
Primjena treće doze sada bi bila dodavanje ""prsluka za spašavanje osobama koje ga već imaju, dok ostavljamo druge da se utope bez i najmanjeg prsluka za spašavanje"", rekao je direktor za hitne situacije u WHO-u Mike Ryan.  
U svjetlu širenja delta varijante nekoliko zemalja je odlučilo ili razmatra dodatne doze, najčešće za osobe krhkog zdravlja, ali i za cijelo stanovništvo.
""Sva cjepiva odobrena u EU štite od hospitalizacije i teških oblika covida-19, dok svaka treća osoba starija od 18 godina još nije u potpunosti cijepljena"", naglasio je ECDC. ",vijesti
https://web.archive.org/web/20210902192953/https://www.index.hr/vijesti/clanak/epidemiolog-iz-bih-zarazeni-delta-sojem-moze-zaraziti-od-20-do-30-osoba/2301295.aspx,epidemiolog-iz-bih-zarazeni-delta-sojem-moze-zaraziti-od-20-do-30-osoba,"U BOSNI i Hercegovini danas je zabilježeno povećanje broja smrtnih slučajeva povezanih sa zarazom koronavirusom nakon što su u protekla 24 sata prijavljena 24 takva slučaja, podaci su entitetskih zavoda za javno zdravstvo.
Zabrinjavajući podaci o rastu broja umrlih prate i oni o povećanju dnevnog broja novozaraženih. U utorak su bila 564 takva slučaja a dan ranije ih je bilo više od 600. 
Ubrzano širenje zaraze u BiH bilježi se od početka kolovoza no naglo povećanje broja novooboljelih uslijedilo je ovog tjedna a zdravstveni stručnjaci upozoravaju kako je to rezultat slabe procijepljenosti, ali i dominacije delta varijante koronavirusa.
""Oboljeli zaražen delta sojem može zaraziti od 20 do 30 osoba"", kazao je u četvrtak novinarima ravnatelj Zavoda za javno zdravstvo Republike Srpske Branislav Zeljković, upozoravajući kako je upravo zbog toga sve više zaraženih.
Obje doze cjepiva protiv koronavirusa do sada je primilo tek nešto više od 10 posto odraslih stanovnika BiH dok je s jednom dozom cijepljeno njih oko 20 posto.",vijesti
https://web.archive.org/web/20210901192026/https://www.index.hr/magazin/clanak/eskapizam-putujte-umom-s-broncanim-ljetnim-izgledom-by-catrice/2298478.aspx,eskapizam-putujte-umom-s-broncanim-ljetnim-izgledom-by-catrice,"NJEŽNI žamor mora, tople sunčeve zrake, palme koje nude hlad i hladno piće - samo pomisao na ljetni odmor može vas učiniti opuštenima. Istodobno, nadahnjuje čežnju za dalekim mjestima i budi želju da uđete u avion ili u automobil za putovanje morem. Limitirana kolekcija CATRICE ""Bronze Away To ..."" pomaže skratiti čekanje dok ovo opet ne bude moguće bez brige i poziva vas na snove. Kolekcija sadrži neophodne proizvode za ljeto 2021. - i savršen preplanuli ten - sa svojim jedinstvenim teksturama, ljetnim dizajnom i senzualnim mirisima
Baked Bronzing & Highlighting Paleta

""Pura Vida in Costa Rica"" – Za stanovnike Kostarike to znači usredotočiti se na pozitivne stvari u životu i uživati u njima u potpunosti. S Baked Bronzing & Highlighting paletom, ovaj lagan stav također pronalazi put u našem make-upu. Sa svoje četiri različite nijanse stvara prirodnu preplanulost i blistav, svjetlucav efekt sjaja za lice i tijelo. Zahvaljujući svilenkasto-mekoj teksturi, nijanse se lako nanose i blendaju.
NMPC: 71,90 kn
C01 Costa Rica
Paleta sjenila za oči 

Povedi me na more! Devet visoko pigmentiranih nijansi palete sjenila za oči savršeno su usklađene i nadahnjuju ljetne stilove make-upa. Osim toplih boja koje se mogu nositi, intenzivna tirkizna i svijetlo narančasta boja zasigurno će ljubiteljice ljepote odvući do mora i učiniti da sanjaju o zalascima sunca na panamskoj obali koji oduzimaju dah. Završne obrade nijansi kreću se od mat do svjetlucave do metalik. Kvalitetno pakiranje s integriranim ogledalom također unosi apsolutni odmor u vašu rutinu šminkanja svojim printom palmi.
NMPC: 64,90 kn
C01 Panama
Hydrating Fixing Sprej

Osvježavajuće poput uranjanja u hladnim vodama južnog Tihog oceana. Super lagani, hidratantni sprej za fiksiranje savršen je partner za dugotrajan izgled. Može se koristiti kao primer prije šminkanja ili za njegovo postavljanje ili čak kao pojačanje svježine tijekom dana. Ljetni miris kokosa vraća uspomene s odmora i čini da sanjate o prekrasnim pješčanim plažama i tirkiznim oceanima. 
NMPC: 39,90 kn
C01 Fiji
Matt Bronzer za lice & tijelo 

Bez obzira putujete li svijetom ili ste kod kuće, ovaj ultrafini brončani puder s otisnutom palmom vrhunski je must-have za  osunčani ten u ljeto 2021. Sa svojim mat završetkom i hladnim podtonom, nije samo idealan kao bronzer, već se može koristiti i za konturiranje. Kistom za lice i tijelo glatko se stapa s licem i tijelom. Za predivan, osunčani ten!
NMPC: 48,90 kn
C01 Maui
Kist za lice & tijelo 

Svestrani talent za nevjerojatan ljetni izgled! Kvalitetan Maxi kist s izuzetno mekanim i gustim sintetičkim čekinjama izuzetno je svestran i prikladan za tekuće i puderaste teksture. Široka glava olakšava nanošenje i blendanje pigmenata. A zahvaljujući svom posebnom obliku, kist udobno leži u ruci.
NMPC: 48,90 kn
C01 Bali",magazin
https://web.archive.org/web/20210902192953/https://www.index.hr/vijesti/clanak/evo-kolike-su-kamate-na-minuse-u-drugim-zemljama-europe/2301238.aspx,evo-kolike-su-kamate-na-minuse-u-drugim-zemljama-europe,"DIREKTOR Hrvatske udruge banka Zdenko Adrović tvrdi da su kamatne stope na minuse u hrvatskim bankama usporedive, ako ne i manje od kamata koju zaračunavaju europske banke na dopuštena prekoračenja, piše u četvrtak Večernji list.
Prema podacima Europske središnje banke iz srpnja ove godine, prosječna kamatna stopa za prekoračenja i revolving kredite bila je u srpnju 5.78 posto te se konstantno smanjuje od 2008. godine i vrhunca bankarske krize kad je takva kamata bila 10.80 posto.
No hrvatski bankar je u pravu kad tvrdi da ima zemalja gdje su kamatne stope na minuse i revolving kredite veće nego na prešutne minuse u Hrvatskoj. Od 19 članica eurozone, kamo Hrvatska smjera od 2023. godine, veće kamate od naših prešutnih ima šest članica eurozone.
Najveće stope na Malti
Najviše takve kredite naplaćuju Malta i Letonija, trenutačno preko 19 posto, Estonija 17 posto, Slovačka 12 posto te Portugal i Grčka nešto jače od 11 posto. Na Malti su kamate podivljale od početka ove godine i sve do kraja prošle godine kretale su se neznatno iznad prosjeka, u Letoniji se dogodio nagli skok kamata na revolving kredite i prekoračenja od 2014. godine, dok Slovačka, na primjer, bilježi lagano smanjenje od 14 posto koliko su banke zaračunavale kamate na minuse i revolving kredite također 2008. godine.
Susjedi Slovenci imali su te kamate tijekom bankarske krize iznad 10 posto i od tada se kamata smanjuje na sadašnjih 5.77 posto. Kad su u pitanju stare članice EU, najpovoljniji su minusi u Austriji gdje je kamata samo 2.78 posto te Nizozemskoj 3.9 posto.
Pitanje je imaju li te zemlje uopće minuse kao Hrvatska i pod kojim se uvjetima koriste. Francuska ima kamate na prekoračenja i revolving kredite od 4.62 posto, a Njemačka 7.11 posto, što je manje od najveće dopuštene kamate u Hrvatskoj koja je do kraja lipnja bila 8.11 posto, a sad je 7.61 posto. No pokazalo se da se ograničenje kamata ne odnosi na prešutne minuse na koje je prosječna kamata nešto ispod 11 posto, a ima banaka koje zaračunavaju i do 17.4 posto.
Najpovoljnija Austrija
I u najpovoljnijoj Austriji kamate na prekoračenja su oko 2008. godine bile i do 8 posto, ali su od tada stalno padale, slično kao i Njemačkoj gdje je vrh bio 2008. godine s 10.8 posto kamate. U Velikoj Britaniji kamate na prekoračenja do korone, odnosno do kraja 2019. godine, bile su nešto ispod 20 posto, no posljednjih godinu dana znatno su povećane pa su trenutačno oko 34 posto.
Inače, HUB tvrdi da su banke dopuštene minuse počele pretvarati u prešutne nakon što ih je regulator obvezao da nepripadne troškove poslovanja, odnosno naknade koje naplaćuju klijentima, uključe u izračun efektivne kamatne stope. Ta stopa jedina pokazuje koliko zapravo klijent plaća banci, piše Večernji list.",vijesti
https://web.archive.org/web/20210902192949/https://www.index.hr/sport/clanak/francuski-mediji-caletacar-ce-biti-izbacen-iz-ekipe-marseille-je-bijesan-na-njega/2301319.aspx,francuski-mediji-caletacar-ce-biti-izbacen-iz-ekipe-marseille-je-bijesan-na-njega,"LA PROVENCE piše, a ostali francuski mediji prenose, da je Duje Ćaleta-Car razbjesnio i sabotirao Marseille odbijanjem transfera u čak tri kluba ovog ljeta, nakon što je njegov klub prihvaćao ponude zainteresiranih.
West Ham je prema spomenutom izvoru prvi klub čiju je Marseille ponudu prihvatio, ali je Ćaleta-Car odbio otići, dok su preostala dva to bezuspješno pokušali na samom kraju prijelaznog roka. Radi se o Valenciji i Wolverhamptonu. 
Svi oni su za Ćaleta-Cara nudili, a Marseille prihvaćao oko 20 milijuna eura.
Provence navodi da je Marseille jako ljut na svog stopera jer je odbijanjem da ode ugrozio dolazak Aminea Harita iz Schalkea, kao i onemogućio klub da prikupi novac potreban za kupnju još jednog napadača.
""Umjesto toga, hrvatski internacionalac odlučio je ostati i boriti se za mjesto u momčadi Jorgea Sampaolija iako je u konkurenciji Williama Salibe, Alvara Gonzaleza, Leonarda Balerdija, Luana Peresa i Jordana Amavija osuđen na klupu. Tako ove sezone nije odigrao ni jednu od četiri utakmice za Marseille"", pišu Francuzi i otkrivaju:
""Marseille će kazniti Ćaleta-Cara najvjerojatnije izbacivanjem iz prve momčadi u rezervnu te zabranom treniranja s prvotimcima.""
Hrvatski branič (24) francuskog velikana u Marseille je došao prije tri godine iz Salzburga, uz odštetu od 19 milijuna eura. Od tada je za Olympique odigrao 91 utakmicu.
Za Hrvatsku je zabilježio 17 nastupa. Na Euru je bio prvotimac u dvije utakmice, a u sinoćnjoj utakmici kvalifikacija za SP kod Rusije u zadnji tren je ušao u prvu momčad umjesto ozlijeđenog Joška Gvardiola.
Transfermarkt mu vrijednost procjenjuje na 25 milijuna eura. ",sport
https://web.archive.org/web/20210901192026/https://www.index.hr/magazin/clanak/hl-evo-dobre-vijesti-za-sve-kojima-je-dosta-offline-neugodnosti/2300565.aspx,hl-evo-dobre-vijesti-za-sve-kojima-je-dosta-offline-neugodnosti,"OSTATI opušten u razno raznim životnim situacijama zahtjeva trud, volju i sreću. Ponekad ni to nije dovoljno. A što ako je rješenje upravo pred nosom?  
Nerado se sjećamo one neugode kada slučajno, u prolazu, naletimo na bivšeg ili bivšu i to s novim partnerom u potpunoj sreći i zaljubljenosti. Teški cringe. A kome su ugodne neugodnosti? Nikome. Srećom, neki se blamovi mogu lako i elegantno izbjeći. Tajna? Online pristup. 
Puno je offline stvari koje se mogu lagano izbjeći već pukim izbjegavanjem. Jednostavno se odlučite ne pojaviti tamo gdje znate da bi vam moglo biti loše, čudno i/ili neugodno. Ne želite izaći van na ulicu? Ne morate! Hrana, zabava, odjeća, obuća, raznorazni uređaji… zahvaljujući bezbrojnim aplikacijama, ne morate se više nikada micati iz svoje komforne zone. Ali, što ako baš moram, evo, baš moram po kredit, pitate očajni, na rubu suza. Save your tears for another day, dragi čitatelju. Stigao je vaš trenutak. 
Imamo nešto što će vam spasiti život i vrijeme. Zato će ove riječi djelovati blagotvorno na živce, unutarnju snagu i duh – zatražite svoj gotovinski kredit online. Kada ispunite online zahtjev za gotovinskim kreditom, kroz par minuta na vaš mail stiže ponuda. Ako vam je ponuda u redu, slijedi nam dovršiti zahtjev. To znači provjera dokumentacije, odobrenje i potpisivanje Ugovora u poslovnici. A kada jednom probate na ovaj način doći do kredita, više se nikada nećete vraćati na staro. Niti ići na ona stara mjesta gdje su vas pratile neugodnosti. Samo opušteno. Sada se više nitko nikada ne mora crveniti, ni vi u licu, ni vaš tekući. Zato je mudro zapamtiti ovaj online zahtjev. Kada nešto hitno iskrsne, a gotovinski kredit je rješenje - ne razmišljajte previše. Slobodno ga zatražite odmah i ovdje.  ",magazin
https://web.archive.org/web/20210902192949/https://www.index.hr/sport/clanak/hrgovic-ovo-je-rijetka-prilika-da-hrvati-pogledaju-buduceg-svjetskog-prvaka-uzivo/2300037.aspx,hrgovic-ovo-je-rijetka-prilika-da-hrvati-pogledaju-buduceg-svjetskog-prvaka-uzivo,"NAKON višemjesečnog čekanja i golemih frustracija zbog nemogućnosti dogovaranja iduće borbe, Filip Hrgović 10. rujna konačno se vraća u ring, 10 mjeseci nakon posljednje borbe protiv Rydella Bookera, a protivnik će mu biti crnogorski teškaš Marko Radonjić.
Borba će se održati u austrijskom Klagenfurtu na stadionu Wörthersee, na kojem je hrvatska nogometna reprezentacija na Euru 2008. pobijedila Njemačku i Poljsku. Klagenfurt je samo 227 km udaljen od Zagreba, pa će ova borba biti rijetka prilika da najbolje rangiranog hrvatskog borca njegovi domaći navijači pogledaju uživo.
Dan nakon što je objavljena borba, Hrgović je prokomentirao svojeg idućeg protivnika, koji je svaku od dosadašnje 22 profesionalne borbe dobio nokautom, ali nikad se nije borio s protivnikom blizu Filipove klase.
""Ova godina nije bila bajna, ne ponovila se, bilo je puno komplikacija oko dogovaranje te borbe, to se prolongira još od trećeg mjeseca, stvarno sam sretan što je konačno dogovorena i što smo našli protivnika i što se vraćam u akciju"", rekao je Hrgović za početak.
Naglasio je da mu je Radonjić protivnik po mjeri za ovu fazu karijere iako je potpuno jasno da Hrgović u njoj može puno više izgubiti.
""Protivnik je dobar, ima dobru profesionalnu karijeru iza sebe, dobar profesionalni skor i svakako nije za podcijeniti. Mislim da je dobar protivnik za ovu fazu karijere i za ovako dugu stanku od skoro godinu dana. On je kontragard, a uvijek je nezgodno boksati s kontrašima, nema ih puno. Moram se paziti njegove lijeve, zadnje ruke. Mislim da sam kvalitetniji borac i da moram pružiti svoj najbolji boks i ne bi trebalo biti problema, ali protivnik svakako nije za podcijeniti"", analizirao jer Hrgović.

Osvrnuo se i na borbu između youtubera Jakea Paula i bivšeg UFC-ova prvaka Tyrona Woodleyja, koja će se održati ovog vikenda.
""Ne pratim baš te celebrity okršaje, više me zanima pravi boks. Dobro je to za boks, dobro je da se priča o boksu, dobro je da ljudi žele boksati, ali ne zanima me to previše. Mislim da je Woodley svakako u prednosti jer je ipak bio profesionalni sportaš i bori se protiv dečka koji se nikad nije bavio nekim ozbiljnim sportom"", smatra Hrgović iako je Paul prekidom pobijedio sva tri dosadašnja protivnika.
Paul je tvrdio da je njegova prethodna borba s Benom Askrenom generirala 60 milijuna dolara, pa se s pravom postavlja pitanje bi li se Hrgović okušao u takvome meču s obzirom na mogućnost izvanredne zarade.

""Ne znam, uopće me ne zanima taj smjer i ne želim biti klaun, o kolikoj god lovi se radilo. Ne zanima me to trenutno, želim biti svjetski prvak, boriti se s pravim borcima, a o tome ne razmišljam. Novac je sigurno jedan od motiva zbog kojih sam u boksu, ali nije glavni motiv"", pojasnio je.
Za kraj je pozvao navijače iz Hrvatske da dođu u Klagenfurt u što većem broju jer će to biti rijetka prilika da uživo vide ""budućeg svjetskog prvaka iz Hrvatske"".
""Klagenfurt je stvarno blizu i izvrsna je prilika za sve hrvatske fanove koji me žele gledati uživo i podržati budućeg svjetskog prvaka iz Hrvatske. Posljednjih nekoliko borbi sam imao u Americi, vjerojatno ću i nekoliko sljedećih i tko zna kad će opet biti prilika da je borba ovako blizu Hrvatske. Nadam se da će biti puno Hrvata, ne samo iz Hrvatske nego i iz Austrije, Njemačke, dijaspore... Veselim se pravom hrvatskom navijanju"", zaključio je Hrgović.",sport
https://web.archive.org/web/20210901192026/https://www.index.hr/magazin/clanak/hrvati-se-na-twitteru-sprdaju-s-otvaranjem-kafica-svima-je-sank-bolna-tocka/2301008.aspx,hrvati-se-na-twitteru-sprdaju-s-otvaranjem-kafica-svima-je-sank-bolna-tocka,"HRVATI od danas ponovno mogu ući u svoj omiljeni kafić. Stožer je odlučio da s početkom rujna više ne rade samo terase, ali i da će se ukinuti potpore ugostiteljima.
Devet mjeseci nakon što su unutarnji dijelovi kafića zatvoreni vraćamo se na staro, a to je inspiriralo Hrvate na društvenim mrežama da se sprdaju.
Hrvatima nije jasno zašto se za šankom smije sjediti, a ne smije stajati. 
Ovo su neke od fora.
Ja: Sutra se otvaraju kafići.
Baba: pic.twitter.com/tNvvJXFRZx
Danas se nakon 9 mjeseci otvaraju kafići. Ali i moja sestra, koja upravo u bolnici rađa.
Veceras gledam tekmu 🇭🇷🇭🇷 unutar kafića, jel’ se smijem ustati sa stolca ak’ naši zabiju gol? #Stožer? #Epidemiolozi? 😎😎⚽️⚽️
ne volim ni pivo ni stožer. volim šank. https://t.co/H1KLsZR3G7
Bora Đorđević: dok SEDIM za šankom delimično pijan... pic.twitter.com/vXiqYRpWmA
Ko za šankom sedi, još lakše sa stolice ispod šanka pada.
:starac Isaija
",magazin
https://web.archive.org/web/20210902192953/https://www.index.hr/vijesti/clanak/hrvatska-iz-eu-izvukla-44-milijarde-kuna-vise-nego-sto-je-uplatila/2301404.aspx,hrvatska-iz-eu-izvukla-44-milijarde-kuna-vise-nego-sto-je-uplatila,"HRVATSKA je u plusu 44 milijarde kuna u odnosu na uplaćena sredstva u proračun Europske unije, priopćilo je u četvrtak Ministarstvo regionalnog razvoja i fondova EU nakon što je vlada na sjednici prihvatila Izvješće o stanju iskorištenosti sredstava ESI fondova.
Izvješće je na sjednici vlade predstavio državni tajnik Velimir Žunac.
Iz europskih strukturnih i investicijskih fondova (ESIF) za razdoblje 2014. – 2020. godine Hrvatskoj je na raspolaganju ukupno 10.7 milijardi eura (81.56 milijardi kuna).
Do 26. kolovoza ove godine ugovoreni su projekti u vrijednosti 13.15 milijardi eura (99.9 milijardi kuna), odnosno 122.50 posto dodijeljenih sredstava.
Ukupno je isplaćeno 6.40 milijardi eura (48.6 milijardi kuna), odnosno 59.6 posto dodijeljenih sredstava, te je ovjereno 5.36 milijardi eura (40.77 milijardi kuna), odnosno 49.98 posto dodijeljenih sredstava.
Od 2013. godine do 26. kolovoza 2021. razlika između sredstava uplaćenih iz proračuna EU u hrvatski proračun i sredstava uplaćenih iz tog u proračun Europske unije iznosi 44.71 milijardu kuna u korist hrvatskog proračuna, naglašava Ministarstvo.
Operativni program Konkurentnost i kohezija ima najbolji postotak ugovorenosti sredstava od 131.95 posto ukupno raspoložive alokacije, dok najbolji postotak isplaćenih sredstava bilježi Program ruralnog razvoja, odnosno 76.24 posto dodijeljenih sredstava, navelo je Ministarstvo.",vijesti
https://web.archive.org/web/20210902192953/https://www.index.hr/vijesti/clanak/hrvatski-desnicari-obozavaju-orbana-dok-se-on-javno-voli-s-vucicem/2301092.aspx,hrvatski-desnicari-obozavaju-orbana-dok-se-on-javno-voli-s-vucicem,"MAĐARSKI premijer Viktor Orban i srbijanski predsjednik Aleksandar Vučić vole se javno.
To se vidjelo i jučer u Sloveniji, na Bledskom strateškom forumu, na kojem je gostovao i hrvatski premijer Andrej Plenković. No, jedna od najvećih zvijezda svakako je bio mađarski lider Orban, koji se svađao s predsjednikom Europskog parlamenta Davidom Sassolijem i održavao svoj status enfant terrible Europske unije.
>> Orban: Srbija je ključna država za EU, bez nje se ne može razgovarati o sigurnosti
Orban je izrazio potpunu podršku članstvu Srbije u Europskoj uniji, dapače, ustvrdio je da Srbija više treba Uniji nego Unija Srbiji.
Orban: Članstvo Srbije u EU je naš geopolitički interes
""Europska unija ne može razgovarati o svojoj sigurnosti i europskom identitetu bez Srbije, čije je članstvo u savezu geopolitički interes"", rekao je na Bledu mađarski premijer Viktor Orban, na panelu na temu budućnosti Europe. 
""Srbija je ključna. Bez Srbije kao članice EU ne može se razgovarati o sigurnosti ili cjelokupnom europskom identitetu. Više treba srbijansko članstvo EU nego što to treba Srbiji"", zaključio je Orban. 
Takve pohvale Srbija nije dugo čula od nekog lidera članice Europske unije. Orbanova podrška Srbiji nema neki značajan utjecaj na državnu politiku Hrvatske, ali ima utjecaj na dio hrvatske političke scene.
Hrvatska desnica idolizira Orbana
Naime, Viktor Orban odavno je heroj hrvatske desnice, samozvanih domoljuba i suverenista,. Njegovim su se potezima javno divili Stjepo Bartulica, Hrvoje Zekanović, Željka Markić, Velimir Bujanec i brojni drugi akteri desničarske društveno-političke scene.
Za sve njih Srbija je jedan od najvećih neprijatelja Hrvatske, pa nije nemoguće da im Orbanovo bratimljenje s Vučićem izaziva kognitivnu disonancu.
Doduše, nema ništa nepoznatog u tome da Orban više voli Srbiju i Vučića od protagonista hrvatske ekstremne desnice. Vučića posjećuje, s njim se druži, a za njih vjerojatno ne zna ni da postoje.
Orban u Beogradu: Srbija uvijek može računati na prijateljstvo Mađarske
Prije dva tjedna Orban je bio u Beogradu kod Vučića. Na zajedničkoj konferenciji za medije dijelili su jedan drugom komplimente.
""Poručujem gospodinu Orbanu da je ovdje uvijek dobro došao, da se ovdje osjeća kao kod kuće i zahvaljujem mu na tome što se zalaže za europski put Srbije"", rekao je Vučić.
Orban mu je uzvratio da brojke ne lažu i da je i on svjedok razvoja Srbije.

""Europska unija mora shvatiti da je Srbija ključna za stabilnost Zapadnog Balkana i da je ključna za europsku integraciju regije"", rekao je mađarski premijer.
""Mađarska će uvijek moći računati na srpsko prijateljstvo"", rekao je Vučić, na što mu je Orban uzvratio: ""Srbija može računati na Mađarsku.""
 
Predsjednik Srbije rekao je da svi u regiji vide Mađarsku kao faktor stabilnosti i zahvalio je Orbanu što se, i pored kritika, zauzima za europski put Srbije.
""Ja mogu samo zahvaliti Mađarskoj i Orbanu zato što su bili spremni prihvatiti i kritike i napade i iskreno se zalagati za Srbiju. Kod Srba zahvalnost ne traje kratko. Ljudi u Srbiji su ponosni što imaju takve prijatelje i takve susjede i gledat ćemo da to čuvamo u budućnosti"", dodao je predsjednik Vučić.
Orban objavio oglas u europskim novinama u kojima poziva na primanje Srbije u Europsku uniju
Orbanovi plaćeni oglasi ""O budućnosti EU - mađarski prijedlozi"" objavljeni su u nekoliko visokotiražnih listova u Europi, između ostalih u njemačkom Bildu, francuskom Figarou, švedskom Dagens Industriju, hrvatskom Večernjem listu, španjolskom ABC-u, češkoj Mladoj fronti Dnes.
 
Pojedini listovi, poput belgijskog Standarda ili luksemburškog Worta, odbili su objaviti oglas i priopćili da ne žele služiti kao ""platforma za otvoreno autoritarne i antidemokratske političare poput Viktora Orbana"".
Ministarstvo vanjskih poslova RH je poručilo da Hrvatska ima svoju politiku koja se zalaže za veću integraciju EU te da ne podržava Orbanove ideje, uključujući i preferencijalan tretman za Srbiju, koja je zapravo stala na svom europskom putu.
Hrvatski suverenisti godinama zazivaju ""hrvatskog Orbana""
Hrvatskim suverenistima je samo preostalo da objave kako se slažu s Orbanom u šest točaka, ali ne u sedmoj, da Srbiju treba primiti u EU.
Prethodno je njihov zastupnik Hrvoje Zekanović zazivao Orbana u Hrvatskoj.
>> Hrastovac Zekanović u saboru: Nama treba hrvatski Orban
""Hrvatska ne smije biti talac ničijih briselskih ambicija. Hrvatskoj treba hrvatski Orban, a, nažalost, ne vidim ni O od Orbana"", rekao je Zekanović u polemici u saboru 2018.
Pomirljiv je bio i mostovac Zvonimir Troskot, koji je čak naglasio da u Mostovom programu već stoje neki Orbanovi stavovi.
""Svi detektirani problemi Europske unije - stoje. O njima smo već govorili i bili su dio našeg programa za europske izbore. Ogroman problem ovakve EU je demokratski deficit i o tome ćemo nastaviti govoriti"", rekao je Troskot za medije. Što se tiče poziva na članstvo Srbije u EU, Troskot se izvukao na tehnikalije o ""ispunjavanju uvjeta"", kao da podrška Orbana Srbiji nije politički, pa i državni stav.
Kada je Orban nedavno izašao iz Europske pučke stranke, odmah je dobio podršku Domovinskog pokreta. (Nije poznato je li ju uopće tražio.)
""Gospodin Orban je već duže vrijeme nezadovoljan statusom u EPP-u. Mislim da su se njegovi kolege odnosili nepravedno prema njemu i to će izazvati velike političke promjene u EU. Mađarska je jako bitna zemlja i značajan saveznik u grupaciji. Njezinim izlaskom doći će do jačanja konzervativnog bloka, a Poljaci dobivaju jakog saveznika. Domovinski pokret najbliže surađuje s njima i očekujemo da ćemo se približiti toj grupaciji i od mađarskih kolega očekujem konstruktivnu suradnju"", pohvalio se šef Kluba zastupnika Domovinskog pokreta Stjepo Bartulica svojom suradnjom s Vučićevim velikim prijateljem.
Orban svojata hrvatski teritorij
Orban svojom politikom zapravo posve gazi vanjskopolitičke ciljeve hrvatske desnice prema Srbiji, koju želi što duže zadržati izvan EU i ucjenjivati u procesu pristupanja.
Pored toga što je najveći zagovornik Vučića i Srbije, Orban je poznat i po tome da voli fantazirati kako bi bilo da su neki dijelovi današnje RH zapravo dio velike Mađarske.
>> Orban opet svojata pola Hrvatske
Orban je prošle godine na svojem Facebooku uputio čestitku maturantima koji na maturi pišu povijest. Uz čestitku je objavljena i karta velike Mađarske, koja obuhvaća dio Hrvatske, sve do Rijeke i Dalmacije. 
Riječ je o karti koja prikazuje teritorij Mađarske u Austro-Ugarskoj Monarhiji, kada se širila na račun susjednih naroda. Takva velika Mađarska nestala je Trianonskim sporazumom 1920., nakon Prvog svjetskog rata.
To Orbanu nije bio prvi put da objavljuje kartu Mađarske u granicama širim nego današnje, koje obuhvaćaju i značajne teritorije susjednih država. Pretprošle godine je tako Ured za međunarodnu komunikaciju mađarske vlade na svom Twitteru objavio povijesni zemljovid Mađarske, koji uključuje velik dio Slovenije, ali i dijelove Hrvatske, poput Međimurja, dijela Baranje i Kvarnera.
Orban više voli Vučića od hrvatskih suverenista
Sve ovo ukazuje na to da su HDZ-ovo mađaronstvo i popustljivost prema Orbanu, najviše zbog Ine i ulaska Hrvatske u Schengen, mnogo manji problem od idolopoklonstva koje na hrvatskoj klerikalnoj i ekstremnoj desnici vlada prema mađarskom premijeru.
Oni Orbana obožavaju jer je protiv migranata, poziva se na kršćansku Europu, zabranjuje ""LGBT propagandu"", svađa se s Bruxellesom itd., pa ignoriraju da je on istovremeno Vučićev igrač u Europskoj uniji. Postavlja se pitanje prelazi li to ignoriranje stvarnosti u veleizdaju, da upotrijebimo omiljenu optužbu tzv. domoljuba.
Nema sumnje da je odnos Mađarske i Srbije dobar na obostranu korist, kao i odnos Orbana i Vučića, što dodatno pokazuje da Mađarska ima suprotne ciljeve od hrvatskih suverenista i da pritom ima i mnogo više političke moći. 
Stoga će biti zanimljivo vidjeti kako će se samoprozvani domoljubi postaviti prema velikoj ljubavi Orbana i Vučića, dok Orban njihovu ljubav i dalje ignorira.
 ",vijesti
https://web.archive.org/web/20210902192949/https://www.index.hr/sport/clanak/hrvatski-kosarkasi-protiv-slovenije-u-kvalifikacijama-za-sp/2300802.aspx,hrvatski-kosarkasi-protiv-slovenije-u-kvalifikacijama-za-sp,"HRVATSKA košarkaška reprezentacija će u prvom krugu kvalifikacija za Svjetsko prvenstvo 2023., kojem će domaćini biti Filipini, Japan i Indonezija, igrati u skupini C sa Švedskom, Finskom i Slovenijom. Tako je odlučeno u utorak na ždrijebu u švicarskom Miesu.
Za plasman na SP borit će se 32 europske reprezentacije, a njih 12 plasirat će se na SP. U prvom krugu kvalifikacija ima osam skupina s po četiri reprezentacije, a tri najbolje nastavit će natjecanje u drugom krugu, prenoseći sve rezultate iz prvog dijela. 
 Prvi kvalifikacijski ciklus ima tri termina u kojima će svaka reprezentacija odigrati po dvije utakmice. Prvi je od 22. do 30. studenog ove godine, zatim od 21. veljače do 1. ožujka 2022. te od 27. lipnja do 5. srpnja sljedeće godine.
 U drugom dijelu kvalifikacija spajanjem po tri reprezentacije bit će stvorene nove četiri skupine od po šest momčadi, iz kojih će po tri najbolje izboriti plasman na Svjetsko prvenstvo. U šest kvalifikacijskih ciklusa svaka će reprezentacija odigrati 12 utakmica, po šest na domaćem terenu i u gostima.
Hrvatska je do sada triput nastupila na svjetskim prvenstvima. Generacija predvođena Tonijem Kukočem i Dinom Rađom je 1994. u Kanadi osvojila brončanu medalju. Na SP-u 2010. u Turskoj Hrvatska je poražena u osmini finala od Srbije, a četiri godine poslije u Španjolskoj u istoj fazi natjecanja hrvatski su košarkaši izgubili od Francuske.",sport
https://web.archive.org/web/20210901192026/https://www.index.hr/magazin/clanak/izasao-trailer-za-novog-jamesa-bonda-ljudi-su-odusevljeni-godinama-smo-ovo-cekali/2301048.aspx,izasao-trailer-za-novog-jamesa-bonda-ljudi-su-odusevljeni-godinama-smo-ovo-cekali,"OBJAVLJEN je trailer za 25. nastavak Jamesa Bonda. Film nosi naziv No Time to Die, a ovo je posljednji nastup Daniela Craiga u ulozi agenta 007. 
U jednom danu trailer je pregledan gotovo 300 tisuća puta. Film bi se u kinima trebao pojaviti 30. rujna. 
Obožavatelji filmova o Jamesu Bondu oduševljeni su trailerom i s nestrpljenjem iščekuju film, čija je objava već bila odgođena zbog pandemije koronavirusa.
""Ne mogu dočekati da pogledam film. Daniel Craig je moj omiljeni Bond"", ""Godinama čekamo na ovo. Nadam se da će ovo biti epski zaključak Daniela Craiga kao Jamesa Bonda"", ""Ovaj film izgleda predobro. Pogledat ću ga odmah čim izađe"", ""Previše sam uzbuđen"", ""Napokon nešto u ovoj godini čemu se mogu radovati"", samo su neki od brojnih komentara obožavatelja.
U ovom nastavku Bond napušta aktivnu službu i posvećuje se mirnom životu na Jamajci. No, njegov mir ne potraje dugo. James Bond se u traileru suočava licem u lice s neprijateljem Ernstom Stavrom Blofeldom, kojeg glumi Christoph Waltz.
U videu se vidi i 00 agentica Nomi, koju glumi Lashana Lynch. U traileru pojavljuje se i Ana de Armas, kao CIA-ina operativka Paloma te negativac Safin, kojeg glumi Rami Malek. Madeleine Swann, koju glumi Lea Seydoux, a s kojom je agent 007 pobjegao u filmu Spectre, pojavljuje se i u ovom nastavku.
Film je režirao Cary Joji Fukunaga, a snimanje se održalo na lokacijama u Londonu, Italiji, Jamajci i Norveškoj. ",magazin
https://web.archive.org/web/20210901192026/https://www.index.hr/magazin/clanak/jeste-li-ikad-probali-ovakav-toblerone-pogledajte-sto-smo-pronasli-u-ducanima/2300550.aspx,jeste-li-ikad-probali-ovakav-toblerone-pogledajte-sto-smo-pronasli-u-ducanima,"NA INDEX RECEPTIMA svakodnevno idemo po dućanima i predstavljamo nove, zanimljive i ukusne proizvode koje zateknemo na policama domaćih trgovina.
Donosimo vam galeriju naših prošlotjednih ulova među kojima su Toblerone s bijelom čokoladom, medom i nugatom od badema, mini čokoladice Merci, ali i ukusni Pringles s ementalerom. Za ljubitelje starih vremena, pronašli smo retro izdanje popularnih Batonsa.

Ako želite odmah znati za sve najzanimljivije nove proizvode u svim domaćim trgovinama, zapratite Index Recepte, tamo ćete za sve saznati prvi!
***
Lajkajte Index Recepte na Fejsu za brdo jednostavnih i testirano odličnih recepata koje možete isprobati kod kuće svaki dan. Recepte možete pratiti i na YouTube kanalu Index Recepata. Pretplatite se i na kanal kako vam nijedan ne bi promaknuo.",magazin
https://web.archive.org/web/20210902192949/https://www.index.hr/sport/clanak/jos-kao-klinac-znao-je-da-ce-biti-najbolji-na-svijetu-i-sve-je-podredio-tome/2301282.aspx,jos-kao-klinac-znao-je-da-ce-biti-najbolji-na-svijetu-i-sve-je-podredio-tome,"PORTUGALSKA zvijezda postigla je svoj 110. pogodak u dresu reprezentacije, prestigavši tako sve ostale nogometaše u povijesti, a kraj se još ne nazire. Još 2005. godine nije bilo mnogo ljudi koji su mogli predvidjeti da će 16 godina kasnije Cristiano Ronaldo biti najbolji strijelac u povijesti nogometa kad je riječ o reprezentacijama. No, on je to već tada znao. U to vrijeme 20-godišnji Ronaldo već je dvije sezone igrao u Manchester Unitedu i provodio je ljeto u SAD-u, oporavljajući se od ozljede gležnja. Tamo se sastao s bivšim desnim bekom Liverpoola i Evertona Abelom Xavierom i prenio mu svoje želje, piše goal.com.
""Razgovarali smo u hotelu, on me pogledao i rekao: 'Abele, bit ću najbolji igrač na svijetu.' To je bilo 2005. godine! Način na koji je to rekao, pogotovo dok je bio ozlijeđen, pokazao je njegov mentalitet čak i tada. Neki su igrači pomalo razočarani kad su ozlijeđeni, ali izrazio je odlučnost da će biti najbolji"", rekao je Xavier.
Ronaldo nije pogriješio.
Prozvali su ga Knedlica. Reakcija je pokazala u što će se pretvoriti
Ta želja da bude najbolji u povijesti rodila se puno prije 2005. godine, a zastoj zbog ozljeda dodatno je pojačao njegovu želju za postizanjem tih ciljeva. Dok je kao tinejdžer igrao u lisabonskom Sportingu, njegovi suigrači su mu zbog slabog stasa dali nadimak Knedlica. Nezadovoljan epitetom, počeo je provoditi vlastite treninge s utezima kako bi razvio mišiće, a sličnu je zamisao imao na umu kada je 2003. prvi put potpisao za Manchester United.

Blisko surađujući s Mickom Cleggom, bivšim kondicijskim trenerom u Unitedu, zatražio je pomoć da postane najbolji. Portugalski reprezentativac trenirao bi s utezima oko gležnjeva kako bi poboljšao svoju igru te bi sam vježbao na travnjaku kako bi usavršio svoje trikove bez pritiska i osuđivanja zbog pogreški.
To ga nikada nije napustilo.
Nije mu bilo dovoljno pogoditi 19 od 20
""Jednog dana bio sam u Madridu i gledao utakmicu Lige prvaka. Mislim da su igrali Real Madrid i Bayern. Na zagrijavanju su šutirali i Ronaldo je promašio samo jedan od 20 udaraca"", rekao je bivši portugalski reprezentativac Costinha te dodao:
""Većina drugih igrača je promašila šest ili 10 šuteva. Kad je promašio, svi su se počeli šaliti s njim i jako se uzrujao. Zatim je uzeo vreću lopti i sam je krenuo pucati na gol. Morao je savršeno izvesti svih 20. Koliko igrača to može učiniti? Nije bio sretan jer mu je jedan promakao. To je pokazalo da si ne dopušta propustiti nijednu priliku.""
""Neki ljudi ga vide uzrujanog na travnjaku zato što je pogrešno dodao ili loše izveo udarac, pa ga krivo razumiju. Njegov lik je upravo takav. Čak sam pitao Mourinha nakon treninga: 'Što se dogodilo s Cristianom?' A on mi je odgovorio: 'Pusti ga, bit će spreman'"", prisjeća se Costinha.
Ta vatra u Ronaldu i želja da se stalno poboljšava nešto je što je oduvijek imao i proteže se dalje od samog nogometa. Kad se njegov sunarodnjak Nani 2007. pridružio Manchester Unitedu, on i Anderson uselili su se kod Ronalda. Krilni napadač Orlando Cityja prisjetio se zabave i igara koje su njih trojica organizirali u Ronaldovoj kući u Cheshireu, dok su živjeli u Engleskoj.
Natjecanja s Nanijem i Andersonom
""Bilo je super, tri mlada igrača koji se vole natjecati svaki dan i koji imaju sve što je potrebno za uživanje. Imali smo teniski teren, stolni tenis, bazen, imali smo sve. Tako da smo se natjecali u svemu i to nas je činilo svakim danom sve boljima. Bilo je savršeno. Čak bismo se natjecali tko je bio u pravu u raznim situacijama. Netko bi rekao nešto, a mi bismo raspravljali što je istina, a tko u pravu"", kaže Nani za goal.com.

Kad god razgovarate s bilo kim tko je radio s 36-godišnjim golgeterom, jasno je da ga je mentalitet doveo do sadašnje pozicije.
""Njegova mentalna snaga i njegova profesionalnost ono su što ga razlikuje od svih ostalih"", objašnjava njegov bivši suigrač Nuno Gomes.
Kad se vratite u njegovu prošlost, naiđete na snažnog, mentalno fokusiranog igrača i teško je to promijeniti. Pomoglo mu je to što je mogao igrati za dominantne momčadi i dominantne klubove s dobrim trenerima, dobrim okruženjem, ali za mene je najvažniji mentalni pristup. Mislim da nam vlastita povijest daje nešto više od osobina ili talenta ili sposobnosti i mislim da je to velik dio onoga što je Ronaldo danas"", dodaje Xavier.
Dodatni treninzi, trčanje, predanost svom zanatu, prehrana, tehnike treninga i, više od svega, odlučnost, pretvorili su ga u zvijer koja dominira u vrhu svjetskog nogometa već desetljeće i pol. A ta želja da pobijedi i bude bolji od svih ostalih postoji još od mladosti. Nani se prisjetio da je bio u trening-kampu za mlade igrače s Ronaldom koji je plakao uz travnjak jer mu nije dosuđen slobodni udarac nakon prekršaja.
Kako je naučio plač pretvoriti u bijes
""Jedna od stvari koje nikada neću zaboraviti je taj turnir, na kojem je pretrpio prekršaj, a trener ga nije dosudio. Suparnička momčad potom je krenula u napad i postigla gol. Ronaldo je otišao na klupu i plakao. Trener je otišao do njega i rekao da ne treba plakati, nego se stalno truditi, pa će se ponekad dogoditi ono što želiš. Vratio se na teren strašno bijesan. Netko je centrirao, Ronaldo je imao dva dodira s loptom i potom je petom postigao gol"", prisjeća se Nani i nastavlja:
""Samo je on to mogao učiniti u to vrijeme, svi su bili zadivljeni. A ja sam bio iznenađen njegovim ponašanjem. Vidjevši Cristiana i njegovo ponašanje, shvatio sam da je zato tako dobar. Zato su svi govorili da će biti najbolji, pa sam se i ja počeo ugledati na njega i smatrati da se moram poboljšati. U tim sam godinama bio dobar, ali nisam bio na njegovoj razini.""
Taj je mentalitet Ronaldu dobro poslužio. Čak i kad je tek počeo kucati na vrata prve momčadi, izazvao je scenu. Gomes se prisjeća kako se tada 18-godišnji Ronaldo prvi put pridružio reprezentaciji Portugala 2003. godine.
""Bio je drugačiji od bilo kojeg mladog igrača kojeg smo prije vidjeli u reprezentaciji. Uvijek nas je impresionirao svojim vještinama, željom da svaki dan bude sve bolji, željom za usavršavanjem i učenjem. Uvijek je bio igrač koji želi naučiti više. Kad se prvi put pridružio grupi, uvijek je volio razgovarati i slušati starije. Često smo ostajali nakon treninga i zajedno vježbali šuteve"", rekao je Gomes za goal.com.
Od premijernoga gola na Euru 2004. do rušenja Daeijeva rekorda
I tako je svojim premijernim pogotkom glavom u 93. minuti utakmice protiv Grčke na Europskom prvenstvu 2004. godine, na asistenciju Luisa Figa, krenuo na dugo putovanje koje će završiti rušenjem rekorda Iranca Alija Daeija u broju golova u nacionalnom dresu.
Taj je turnir slomio srce tinejdžera Ronalda jer je Portugal u finalu izgubio na svom terenu od Grčke. Završio je s dva pogotka jer je u polufinalu protiv Nizozemske postigao još jedan gol. Do tada su njegovi suigrači počeli shvaćati da je on nešto posebno.

""Možda smo tijekom Eura 2004. shvatili da će postati jedan od najboljih na svijetu. Bio je i ostao ambiciozan igrač. Njegov način rada i igre ukazivali su na to da će biti vrhunski igrač. Mogao sam već tada reći da je poseban i da će ući u povijest"", kaže Gomes.
Što je više napredovao u karijeri, osvajao je sve više titula i rušio sve više pojedinačnih rekorda, pa je postalo jasno da nije pitanje hoće li ući u povijest, nego kad će se to dogoditi. Bilo je naslova pobjednika Lige prvaka s Unitedom i Real Madridom. Bilo je naslova prvaka u Engleskoj, Španjolskoj i u Italiji s Juventusom. Bilo je mnogo golova za Portugal, uključujući hat-trick u play-offu uoči Svjetskog prvenstva 2014. protiv Švedske Zlatana Ibrahimovića, koji je Ronaldu pomogao da osvoji jednu od pet Zlatnih lopti.
I povrh svega, vodio je Portugal do prve titule u međunarodnom nogometu. Bio je dio momčadi koja je osvojila Euro 2016., postigavši tri gola na putu do finala te još tri u finalu Lige nacija 2019. u Portu. Najbolji je strijelac u povijesti Lige prvaka sa 134 gola i najbolji strijelac Europskih prvenstava s 14 golova.
Pa ipak, kad su mu prije prve utakmice Portugala u skupini F Eura 2020. protiv Mađarske spomenuta sva osobna postignuća, odgovorio je: ""Nisam opterećen time, to je dobar rezultat, ali važnije od ovoga bit će osvajanje još jednog Eura.""",sport
https://web.archive.org/web/20210902192953/https://www.index.hr/vijesti/clanak/kako-je-pravni-fakultet-postao-katolickiji-od-katolickog/2293294.aspx,kako-je-pravni-fakultet-postao-katolickiji-od-katolickog,"DUBRAVKA Hrabar, profesorica na Pravnom fakultetu u Zagrebu, nedavno je na društvenim mrežama postala predmet sprdnje zbog izjave da se moli anđelu da joj nađe slobodan parking.
""Kada tražim parking po gradu uvijek zazovem anđela i on mi ga nađe, tako da evo to su neke male smiješne stvari, ali pomažu"", izjavila je Hrabar, a prenijeli mediji. Također, kako je rekla, redovito se Duhu Svetome pomoli i on ""je uvijek prosvijetli, kada joj je neka nedoumica, a da ne kaže one bezazlene stvari na koje se neki mogu smijati""
Hrabaričino svjedočenje vjere, kako su ga predstavili konzervativno-klerikalni portali, datira od početka 2020. no neki komentatori na društvenim mrežama prošli su tjedan podsjetili na njega.
Očekivano, mnogi, a ne samo ""neki"" smijali su se ovoj raskošnoj promociji vlastite pobožnosti, uz komentar da je Hrabar našla svojeg parking-anđela.
Ovdje nećemo ulaziti u teološko propitivanje ispravnosti prizivanja anđela, svetaca ili Boga u pomoć za takve i slične trivijalne svjetovne stvari ili hvalisanja pobožnošću u javnosti.
Pokušat ćemo objasniti zašto to nije bilo smiješno čak ni mnogima koji nisu vjernici. Ovakvo ""svjedočenje vjere"", posebno je zabrinulo one koji imaju dojam da je zahvaljujući vjerskoj revnosti Hrabar i njoj sličnima najveći pravni fakultet u Hrvatskoj postao katoličkiji od katoličkog, što ne smatraju primjerenim za državu koja nije teokratska već nominalno sekularna.
Uzbuna oko Izvještaja Freda Matića
U čemu je problem? Ljudi imaju pravo vjerovati ili ne vjerovati što žele i koliko žele, koju god poziciju obnašali.
Problem je u tome što je Hrabar bila dekanica Pravnog fakulteta od 2015. do 2017., a još uvijek je predstojnica katedre za obiteljsko pravo. Te pozicije omogućile su joj da utječe na profesore, studente, buduće pravnike te na kadroviranje i formiranje važnih zakona.
Ovdje ćemo pokušati navesti tek nekoliko primjera koji pokazuju kako se to očituje.   
Krenimo od relativno recentne ilustracije. Primjerice, Hrabar, Aleksandra Korać Graovac, Ana Štambuk, Hrvoje Sikirić i Ivan Šimović samo su neki od profesora Pravnog fakulteta u Zagrebu koji su se našli na vrhu liste potpisnika izjave kojom se u lipnju kritizirao Izvještaj hrvatskog europarlamentarca Freda Matića.
Podsjetimo, Europski parlament je 24. lipnja s 378 glasova za, 255 protiv i 42 suzdržana usvojio ""Izvještaj o seksualnom i reproduktivnom zdravlju i pravu žena"" kojim se, među ostalim, traži da sve članice Unije osiguraju pravo na kontracepciju, seksualni odgoj, medicinski potpomognutu oplodnju te pravo na legalan pobačaj koje neće biti ugroženo pravom liječnika na priziv savjesti.
Nakon izglasavanja Izvještaja, Matića su njegovi liberalni kolege podržali aplauzom i čestitali mu na hrabrosti.
No konzervativni kritičari - od političara, preko teologa do svećenika - u Izvještaju su prepoznali pokušaj promoviranja pobačaja, zabrane prigovora savjesti te miješanja EP-a u područje u kojemu ne bi trebao imati ovlasti iznad ovlasti samih država članica. Stoga su još prije glasanja pokušali izvršiti snažan pritisak da se odbaci.
Na noge se diglo Vijeće biskupskih konferencija Europske unije (COMECE), čiji je predsjednik kardinal Jean-Claude Hollerich izjavio da bi članovi Europskog parlamenta učinili veliki propust kada bi prihvatili izvještaj ""kojim se pobačaj želi proglasiti ljudskim pravom"".
Komisija Hrvatske biskupske konferencije (HBK) Iustitia et Pax preporučila je njegovo odbacivanje uz obrazloženje da se radi o teškoj povredi prava djeteta.
Reagirali su i europski pučani svojim amandmanom koji je bio nešto umjereniji, ali ipak na istom tragu.
Najglasnije reakcije iz redova ultrakonzervativaca s Pravnog fakulteta
No dok je oštra reakcija klerikalnih krugova očekivana, zanimljivo je za vidjeti koliku je uzbunu Izvještaj izazvao u hrvatskim pravnim krugovima, tim više što dokument nije obavezujuć što znači da državama članicama ne nameće izmjene zakona, već ima format preporuke.
Jedan od prvih koji su osudili Matićev Izvještaj bio je pravnik Karlo Ressler, posinak Vladimira Šeksa, pripadnik HDZ-ove zlatne mladeži, koautor HDZ-ovog statuta, navodni mezimac Andreja Plenkovića, ultrakonzervtivac čija je supruga Karla, također pravnica, 2017. sudjelovala na okruglom stolu na temu 'Ljudsko dostojanstvo: Pravna situacija, borba za nerođeni život i suprotstavljanje rodnoj ideologiji' u organizaciji ultrakonzervativne udruge Vigilare. Unatoč činjenici da je Izvještaj u EP-u podržala većina, Ressler je prozvao Matića osobno za stavljanje u službu ""radikalne agende"", za ""perfidno korištenje teških sudbina žena"" te za ""politiku isključivosti, podjela i nesposobnost dijaloga"". Po njemu ispada da je većina u EP-u bez mozga samo nasjela na hrvatsko radikalno kukavičje jaje.
Na Izvještaj je reagirao i Tomislav Sokol, još jedan diplomant Pravnog Fakulteta u Zagrebu, HDZ-ov europarlamentarac, koji je preko medija poručio da su ""Matiću sadržaj izvješća o reproduktivnim pravima vjerojatno diktirali strani lobiji koji promoviraju pobačaj"". Sokol je, među ostalim, u pravnim krugovima poznat po tome što je zajedno s Franom Staničićem, izvanrednim profesorom na Pravu, radio na dokumentu ""Pravni položaj Katoličke Crkve kao gospodarskog subjekta u pravu Europske unije i hrvatskom pravu"" U njemu dvojac na temelju teze da model odnosa Crkve i države u Hrvatskoj nije separacijski model striktne odvojenosti i sekularnosti, već kooperacijski ili konkordatski, u kojem država ima dužnost pomagati vjerske zajednice u njihovim djelatnostima i na temelju Vatikanskih ugovora koji Katoličku crkvu čine najjednakijom među jednakima, stvara dojam da je njezina privilegiranost razumljiva te čak poželjna.
Jačanje sprege između Crkve i Pravnog fakulteta
Sve to ljude iole upućene u razvoj situacije u akademskoj zajednici nije moglo previše iznenaditi. Naprotiv, upravo je takva reakcija ljudi s Prava bila u skladu s očekivanjima.
Naime, Pravni fakultet u Zagrebu već nekoliko desetljeća prolazi kroz proces snažne retradicionalizacije. Pokazuju to jasno i kolegiji koji se na njemu pokreću (poput kanonskog prava), suradnje profesora s tijelima Katoličke crkve i raznim kršćanskim udrugama (od Iusticia et Pax do U ime obitelji), konferencije i skupovi na kojima profesori sudjeluju zajedno s predstavnicima klera i katoličkih udruga, redovni pozivi na mise za studente i profesore, pa čak i znanstveni radovi i zakonski prijedlozi koji se ondje pripremaju i pišu.
U ovom kontekstu treba imati na umu da nije nevažno da se Hrabar, bivša dekanica tog fakulteta, voditeljica Katedre za obiteljsko pravo, više puta pokazala kao štovateljica Željke Markić i udruge U ime obitelji te da je članica uprave Centra za obnovu kulture u kojem se pod vodstvom Stjepe Bartulice već godinama okupljaju hrvatski katolički konzervativci.
Ona je svoju sklonost vraćanju Hrvatske tradicionalnim kršćanskim vrijednostima pokazala u mnogo navrata na brojne načine. Primjerice, na donatorskoj večeri koju je 2015. organizirala ultrakatolička udruga U ime obitelji, među ostalim je istaknula:
""Za Hrvatsku – razorenu moralno i demografski, obitelj mora biti cilj i sredstvo. Moramo poraditi na obnovi brojnosti članova obitelji, brojnijem zasnivanju obitelji, njezinome osnaženju i podupiranju. Upravo u tome vidim nove ciljeve udruge U ime obitelji – pokazati urbi et orbi da Hrvatska njeguje tradicionalne vrijednosti. Jer, upitajmo se – ima li onoga koji bi se usudio reći da obitelj nije važna, da je treba uništiti, da je štetna? Možda to neki žele, ali nećemo im dopustiti"", ratoborno je poručila dekanica Pravnog fakulteta.
Hrabar je također snažno podupirala nastojanja da se onemogući izjednačavanje prava pripadnika LGBT&Q s ostalima u društvu za što ju je 2011. Zagreb Pride nominirao za jednog od deset homofoba desetljeća.
Ultrakonzervativan prijedlog Obiteljskog zakona
U jednom intervjuu Hrabar je rekla da je za nju obitelj svetinja i smisao postojanja.
U medijima i na političkoj sceni jednu od većih uzbuna izazvala je 2017. kada je  pokušala progurati ultrakonzervativan Obiteljski zakon koji je inače jedan od temeljnih zakona svake države.
Podsjetimo ukratko, u njegovom nacrtu postojale su formulacije prema kojima bi roditelji imali pravo da se njihovoj djeci osigura odgoj i obrazovanje u skladu s njihovim vjerskim i filozofskim uvjerenjima te prema kojima izvanbračni partneri ne bi mogli posvajati djecu, osim ako postoje opravdani razlozi na strani djeteta. Hrabar i njezina ekipa iz nacrta su izbacili i odredbu u kojoj su izvanbračne zajednice bile pravno izjednačene s bračnim. Konačno, u njemu je postojala odredba po kojoj bračni par s maloljetnom djecom ne bi mogao pokrenuti razvod pred Centrom za socijalnu skrb, kako je mogao po postojećim zakonima, već bi morao odmah ići na sud.
Nacrt zakona naišao je na žestoke kritike stručnjaka i javnosti, pa je vraćen ""na doradu"". No nije sigurno da ga neka buduća konzervativna vlada neće ponovno pokušati progurati u nekom kozmetički modificiranom obliku.
Uz navedeno Hrabar je neko vrijeme provela i kao pravna savjetnica udruge U ime obitelji, a ta je udruga, među ostalim, jedan od podnositelja prigovora na ustavnost postojećeg Obiteljskog zakona i pokretač referenduma o braku. Uz to je i članica katoličke Komisije Iustitia et pax čiji je predsjednik Mons.Đuro Hranić, đakovačko-osječki nadbiskup.
Nadalje, u ultrakonzervativnim krugovima iskazala se i kritikom Istanbulske konvencije koju je predstavila u knjizi ""Istanbulska konvencija i zamke rodne perspektive"", objavljenoj 2018. Kako piše u sažetku recenzije, autorica u njoj kritički analizira Konvenciju Vijeća Europe o sprječavanju i borbi protiv nasilja nad ženama i nasilja u obitelji ""posebno s aspekta rodnog pristupa problemu nasilja nad ženama i nasilja u obitelji koji je zapravo zasjenio samu srž i smisao ovoga međunarodnog ugovora"". U tom smislu dokazala se katoličkijom i konzervativnijom od većine HDZ-ovaca koji su, zajedno s većinom u oporbi, u Saboru izglasali ratifikaciju Konvencije..
Klerikalizacija na više katedri Prava
S ilustracijama vjerskog zelotizma bivše dekanice mogli bismo ispuniti knjigu, a ne članak, no to nije smisao ovog teksta. Ideja je da pokušamo istražiti moguće odgovore na pitanje kako je došlo do takve iznimno snažne retradicionalizacije upravo na Pravu, posebno na Katedri za obiteljsko pravo, ali i na Kaznenom pravu, Rimskom pravu i Teoriji prava.
Čisto za ilustraciju da Hrabar na Pravu nije nikakav čudnovati kljunaš, podsjetimo se kojim je riječima Aleksandra Korać Graovac s Katedre za obiteljsko pravo, također članica Iustitia et pax, zajedno s biskupom Vladom Košićem 2013. predstavila izjavu Komisije o referendumu o braku:
""Ovaj referendum može spriječiti hirovite promjene ustanove braka mogućom političkom samovoljom saborske većine, bez obzira na volju naroda, kao što je pokazao francuski slučaj. Stoga, uspjeh ovog referenduma osigurat će da se ustanova kao zajednica žene i muškarca, koji sam po sebi daje i pravnu osnovu za osnivanje obitelji, trajnije pridrži onoj zajednici koja je najbolje okruženje za svako dijete – odgovornoj zajednici ljubavi majke i oca.""
Nije naodmet primijetiti ni da je prije nekih mjesec dana sudac Europskog suda za ljudska prava postao Davor Derenčinović, Hrabaričin prodekan s Katedre kaznenog prava, još jedan kritičar Istanbulske konvencije. On je, baš kao i Hrabar i Korać Graovac, član Iusticia et Pax te član u Pravnom odboru Komisije biskupskih konferencija EU-a (COMECE).
Kako mogu izgledati pritisci na Pravu?
Ako želimo odgovoriti na pitanje kako se na Pravu odvijao proces retradicionalizacije, ne može se isključiti utjecaj ljudi na pozicijama moći na toj instituciji. Za očekivati je da su se Hrabar i njoj slični okružili odgovarajućim kadrom, dok su s druge strane raznim pritiscima pa i bitkama istisnuli nepoćudne, progresivne kadrove.
Među nepoćudnima, koji su marginalizirani ili istisnuti s Prava posebno se ističu bivša pravobraniteljica za djecu Ivana Milas Klarić i stručnjakinja za prava žena Ivana Radačić koja je 2008. doktorirala na University Collegeu u Londonu. Stoga je zanimljivo ukratko predstaviti probleme na koje su nailazile na Pravu kao ogledne (mada Radačić nikada nije bila na Pravu).
Milas Klarić, koja danas živi u Ujedinjenim Arapskim Emiratima tako da više ne ovisi o ljudima s Prava, smatra da se retradicionalizacija na Pravu nije dogodila otvorenim pokušajima preuzimanja odozgo kao što se to dogodilo na Hrvatskim studijima i kao što se to pokušava učiniti na Filozofskom fakultetu.
""Na Pravu je to bila tiha revolucija uz koju su ljudi pristajali"", rekla je za Index Milas Klarić koja je s Hrabar vodila sudski postupak zbog mobbinga i prvo ga dobila da bi ga potom izgubila na višoj sudskoj instanci.
""Razlozi su prije svega konformizam i potreba za uklapanje u prevladavajuće društvene norme te strah od isticanja koje bi se moglo shvatiti u negativnom kontekstu. Naravno, tu je također i materijalna korist od konformističkog stava, konkretno kroz uključivanje u razne radne skupine i slično. Nadalje, tu je i strah od nadređenih, primjerice, starijih kolega i šefova katedri, strah od gubitka pozicija te mogućnosti napredovanja koji su u biti strahovi za egzistenciju"", tumači Milas Klarić.
Naša stručnjakinja za prava djece ističe da dozvoljava mogućnost da neki ljudi iskreno njeguju ultrakonzervativne stavove kakve je usvojila Hrabar, no smatra da su oni ipak u manjini, čak rijetki; većina su oportunisti ili konformisti.
""Ta retradicionalizacija kreće još od 1990-ih, a ljudi su se sami povijali. Najgora cenzura je autocenzura. Tu i tamo možda je netko zaposlen po nečijoj zamolbi, no za ovakvu selekciju to nije bilo neophodno. Možda je poneko zaposlio nekoga tko mu odgovara, no većina ljudi se konformirala iz mudrosti i računice"", kaže Milas Klarić.
Smatra da je za razumijevanje problema također vrlo važno uzeti u obzir kojem području pripada Pravni fakultet.
""Treba imati na umu da je činjenica da netko studira na društvenim ili humanističkim fakultetima uvijek značila veliku ovisnost o politici i vladajućim strukturama kojima su oni u fokusu interesa te nemogućnost da se, kao u nekim prirodnim znanostima, nađe posao, odseli u inozemstvo i sl. Vrijednost tih diploma je, nažalost prilično ograničena. Mnogi ljudi utrošili su živote u svoje obrazovanje, a netko drugi će, primjerice završeni strojari, puno lakše naći egzistencijalno rješenje. Ne mislim da je to dobro, no tako jest, a ljudi su toga svjesni"", kaže Milas Klarić.
U slučaju Ivane Radačić problemi su se zbivali u procesu napredovanja u zvanju. Naime, Hrabar je bila predsjednica povjerenstva Pravnog fakulteta za davanje mišljenja u postupku izbora Radačić u znanstveno zvanje znanstvene suradnice. Premda je kvalifikacijama premašivala uvjete za izbor, Povjerenstvo je zahtjev za izbor u području prava odbilo jer je smatralo da područje kojim se bavi – ljudska prava žena – ne spada u područje prava, već u područje rodnih studija za koje Povjerenstvo nije bilo ovlašteno pa je Radačić morala ponavljati zahtjev. Da skratimo, Radačić je na koncu postala znanstvena savjetnica na Institutu društvenih znanosti Ivo Pilar i predsjednica Radne skupine UN-a o diskriminaciji žena i djevojčica. Svojim kvalifikacijama, područjem znanstvenog interesa i razmišljanjima očito se nije uklapala među ljude koji su oštro kritizirali Istanbulsku konvenciju.
Retradicionalizacija Prava može postati ozbiljan problem
Zašto je ultrakonzervativna retradicionalizacija na Pravnom fakultetu problematična? Pravne norme odraz su vremena i društva. Današnji sustav prava bio je nezamisliv u ranijim razdobljima apsolutizma ili u totalitarnim sustavima. No, čak i u formalno demokratskim državama pravnici, a osobito suci i oni koji pišu prijedloge zakonskih tekstova, svojim vrijednosnim uvjerenjima oblikuju pravni sustav. Nije svejedno sjede li u Ustavnom sudu pravnici liberalnih, konzervativnih ili ultrakonzervativnih uvjerenja. Konzervativni, a osobito ultrakonzervativni bit će skloniji ograničavanju prava manjinskih društvenih skupina poput LGBT&Q osoba, migranata i nacionalnih manjina; takvi će u Istanbulskoj konvenciji vidjeti nametanje rodne ideologije, a ne osnaženje položaja žena u društvu itd. U prilog tome govore recentna iskustva iz država kao što su Poljska, Bugarska i Mađarska u kojoj se nastoje progurati zakoni koji uvode snažnu diskriminaciju LGBT&Q manjine.
Nadalje, ultrakonzervativni nastavnici na Pravnim fakultetima odgajaju svoje studente kroz teme koje predaju ili odabiru ne predavati, a budući da predstavljaju autoritete, zasigurno će dio studenata prihvatiti njihova tradicionalna vrijednosna stajališta i reproducirati ih u svojem radu u pravosuđu ili u javnoj upravi. Stoga nije svejedno tko i kako podučava o pravu ukoliko želimo društvo u kojem se u zakonima oživotvoruju vrijednosti liberalne demokracije, među kojima su jednakost, ravnopravnost i nediskriminacija bez obzira na spol, rod, rasu, etnicitet ili podrijetlo. 
Retradicionalizacija na Pravu dio je šireg procesa
Proces retradicionalizacije na Pravu dio je šireg procesa koji se zbiva u brojnim postkomunističkim zemljama, ali i u nekim drugim državama, osobito muslimanskim.
Ako se vratimo unazad nekoliko desetljeća, takav razvoj logičan je kada se u obzir uzme činjenica da je Hrvatska nastala u ratu, da se taj rat temeljio na nacionalnom identitetu koji je bio i ostao određen vjerskom pripadnosti, te da su iz njega uglavnom proizašle vjerski i etnički definirane države. Razdruživanje Hrvatske od Jugoslavije istovremeno je bilo i razdruživanje od kozmopolitskog, etnički i vjerski uključivog i svjetonazorski relativno liberalnog društva.
Po tome Hrvatska nije iznimka, već više pravilo kada se gledaju zemlje istočne Europe, nastale padom željezne zavjese i komunističkih režima. Slični trendovi bilježe se i u drugim tranzicijskim zemljama, osobito u Mađarskoj i Poljskoj u kojima su retradicionalizacija, jačanje nacionalizama i utjecaja crkava očekivane reakcije na desetljeća komunističkih režima, na izraženu odvojenost crkava od država te na vladavine koje su se uglavnom doživljavale kao strane i nametnute. Retradicionalizacije, jačanje nacionalne svijesti i vjerske pripadnosti posložili su se u pakete predstavljene kao oslobađanje od opresija.
U svijetu jačaju sekularizam i ireligioznost
Dok se u brojnim tranzicijskim zemljama (mada ne svim) zbiva retradicionalizacija, u većini razvijenih zemalja svijeta posljednjih desetljeća ipak jača sekularizacija, a ljudi koji se izjašnjavaju kao ireligiozni postaju najbrže rastuća svjetonazorska skupina.
Oni su postali druga po veličini 'vjerska skupina' u Sjevernoj Americi i u većini Europe. Prema jednom novom Gallupovom istraživanju postotak ljudi koji pripadaju nekoj vjerskoj organizaciji - crkvi, sinagogi ili džamiji, u 2021. godini pao je u SAD-u na svega 47%. Još početkom 1990-ih bio je mnogo viši – oko 70%. Najveći pad u posljednja dva desetljeća bilježe katolici – oko 18%, dok se broj protestanata smanjio za 9%. Kako to pokazuju istraživanja Pew Researcha, ali i karta Our World in Data (dolje), kada se gleda po kontinentima, najviše ireligioznih je u Aziji, a zatim u Europi i Sjevernoj Americi. U Aziji tome najviše pridonose Kina i Rusija.
Američki demografi već godinama ističu da se mnogi milenijalci izjašnjavaju kao ničiji, odnosno kao pripadnici skupine u koju spadaju ateisti, agnostici i oni koji kažu da nemaju vjerskih preferencija. No Gallupovo istraživanje pokazuje da se to ne događa samo mladima - sve više Amerikanaca svih dobnih skupina - uključujući tzv. tradicionaliste rođene prije 1946. godine – sebe identificira kao ireligiozne. Ovaj trend prisutan je u mnogim europskim zemljama. Samo u 2019. godini katoličku ili protestantsku crkvu u Njemačkoj napustilo je više od 250.000 kršćana.
Prema karti OWD-a, kada se gleda u postocima, najviše ireligioznih ima u Češkoj, oko 76%, slijedi Estonija s oko 60%, Japan s oko 57%, Kina s oko 52% te Litva s oko 43%.

Balkan uz rame s islamskim teokracijama
Hrvatska prema OWD-u spada među religioznije zemlje svijeta s oko 5.1% ljudi koji se izjašnjavaju ireligioznima. U Srbiji se prema OWD-u oko 3.3% ljudi tako izjašnjava, u BiH 2.5%, na Kosovu samo 1%, a u Albaniji, dugogodišnjoj utvrdi komunizma, taj postotak je 1.4%. Po tome navedene balkanske zemlje ne zaostaju puno za teokratskim islamskim državama poput Saudijske Arabije i Irana u kojima se ireligioznima smatra samo 1% stanovnika.  
No, interaktivna karta OWD-a temelji se na podacima iz 2010. pa brojke ne treba uzimati kao aktualne. Neka novija istraživanja pokazala su da je postotak ireligioznih u Hrvatskoj danas bliže 12%. Međutim, ako je to točno, Hrvatska još uvijek zaostaje za trendovima u razvijenim zapadnim zemljama.
Kako smo već naveli, prema novim Gallupovim ispitivanjima u SAD-u, jednoj od religioznijih razvijenih zemalja, u ožujku je udio ireligioznih prvi put u povijesti premašio udio onih koji se izjašnjavaju kao pripadnici neke vjerske organizacije.
Od sekularizacije do retradicionalizacije
Kako su izgledali projekti retradicionalizacije u Hrvatskoj, javnosti je uglavnom dobro poznato. U fokusu aktera tog procesa, očekivano, ponajviše su bile obrazovne institucije. Hrvatska je sa Svetom stolicom sklopila ugovore koji su postali poznati kao Vatikanski. Oni su Crkvi osigurali bogate izvore financiranja te privilegiranu poziciju u društvu i školstvu. Istovremeno su konzervativnim strankama osigurali trajnu propagandnu mašineriju i svjetonazorsku podršku.
Na Hrvatsku su nakon osamostaljenja navalili razni radikalni vjerski dušobrižnici poput Judith Reisman i Stjepe Bartulice. Niknule su brojne katoličke inicijative, udruge i organizacije, poput Opusa Dei, U ime obitelji, Grozda, Hoda za život, ""40 dana za život"" itd.
Organiziran je i referendum o ustavnoj definiciji braka kojim se pripadnicima LGBT&Q nastojalo onemogućiti izjednačavanje u ljudskim pravima.
Rektor Damir Boras odmah po svojem ustoličenju na čelu najvećeg hrvatskog sveučilišta 2014. svečano je najavio vraćanje biblijskih vrijednosti u tu instituciju.
Uslijedila je uzurpacija Hrvatskih studija i pokušaj sjedinjavanja Filozofskog fakulteta s Katoličkim bogoslovnim. Paralelno su se odvijali pokušaji rušenja kurikularne reforme, rat protiv uvođenja građanskog i seksualnog odgoja itd.
Ovi procesi retradicionalizacije zbivali su se i na nekim fakultetima koji nisu bili tako nepokorni kao Hrvatski studiji i Filozofski fakultet, tako da ih nije bilo potrebno dirigirati iz centara moći kao što je Rektorat.
U tom procesu brojni profesori s Prava ušli su u aktivnu suradnju s najradikalnijim klerikalno-konzervativnim udrugama koje se nerijetko usuđuju govoriti ono što se ni Crkva ne usuđuje kako ne bi odbila umjerene vjernike.
Kulturni ratovi traju još od 1960-ih godina
Neki sociolozi religije smatraju da su nastojanja retradicionalizacije zapadnih društava logična reakcija na procese sekularizacije koji traju već desetljećima te na sve veće osipanje članstava kršćanskih zajednica, osobito na slabljenje moći Katoličke crkve, ali i na jačanje pokreta za ljudska prava.
Sociolog Branko Ančić iz Instituta za društvena istraživanja u Zagrebu (IDIZ) kaže da su u brojnim društvima diljem svijeta na snazi kulturni ratovi koji u mnogim društvima traju intenzivno još od šezdesetih godina prošlog stoljeća.
""To je bila dekada u kojoj su se kidali okovi starog društvenog sustava i njegovih vrijednosti i otvarali se novi horizonti koji su nagoviještali klasna, seksualna i rasna oslobođenja"", kaže Ančić.
""Različiti društveni pokreti zahtijevali su prestanak supresije nad različitim društvenim skupinama i manjinama, i u društvima u kojima su se ti pokreti pojavljivali, ali i u društvima u kolonijama koje su se oslobađale od imperijalne hegemonije"", dodao je.
Ističe da je na ovim prostorima takva orijentacija usmjerena prema oslobađanju od tradicionalnih okvira u 20. stoljeću bila ugrađivana kao dio službene političke i društvene ideologije pa su stoga i zahtjevi ondašnjih šezdesetosmaša bili dobrim dijelom iskaz solidarnosti prema opresiranima u svijetu.
""U tom smislu progres, materijalan i nematerijalan, bio je društveno i politički prihvaćen. No, krajem osamdesetih zbivaju se turbulencije, odnosno događa se ekspanzija i prodiranje globalnog kapitalizma pod kojim se urušava društveni i ekonomski sustav koji je ovdje postojao. To urušavanje nastaje ekspanzijom kao egzogenim faktorom, ali i rastom netrpeljivosti i šovinizma kao endogenim faktorima. Kroz nacionalnu homogenizaciju političari i političke opcije su se utrkivali ne bi li što više zatrli bilo kakvu društvenu identifikaciju s vrijednostima koje su bile prisutne u socijalizmu. Kroz reinvenciju, odnosno fabrikaciju tradicije pokušavala se izgraditi nova kulturna orijentacija i identifikacija. Počela je intenzivnija retradicionalizacija kroz osmišljene politike koje su se provodile u različitim društvenim poljima i pripadajućim institucijama - obrazovanju, kulturi, javnoj sferi, itd. Katolička crkva u Hrvatskoj u tom je procesu dobila posebnu ulogu.
Htjelo se ponovno osmisliti što je to kultura u Hrvatskoj, što je to religija, što su prave vrijednosti, koje su društvene orijentacije itd. I kao u svakom osmišljavanju, došlo je do pretjerivanja i fabriciranja. No, dogodilo se i nešto puno intenzivnije – privatizacija kroz koju su oteti važni društveni resursi, a pri tom se pauperizirala radnička i srednja klasa. Društvene nejednakosti počele su intenzivnije rasti, dok smo se kao društva bavili temama iz domene kulturnih ratova. Velika recesija 2008. godine samo je još dodatno zacementirala te procese, a kulturni ratovi su se razmahali i proširili globalno. Sadržaj tih kulturnih ratova zapravo je identičan i diskursi su vrlo slični, bez obzira koje društvo promatramo.
Možemo biti u Poljskoj, Mađarskoj, Hrvatskoj ili SAD-u, rasprava je slična. Konzervativne opcije ističu kako su njihovi životi i sustavi vrijednosti egzistencijalno ugroženi od migranata, LGBTQ manjina, Soroševaca, etničkih skupina i sl. Diskurs kojeg koriste i mehanizmi djelovanja dobrim su dijelom uvezeni iz već prikupljenih iskustava kulturnih ratova koje možemo pratiti od šezdesetih godina prošlog stoljeća. Tu skoro da ne postoji ništa novo u debatama -  samo se plagiraju. I upravo nas to navodi da nešto zaključimo izvan okvira isključivo domaćih rasprava i sukoba koji su prisutni u Hrvatskoj. Kulturni ratovi u svojoj supstanci su zapravo borba onih koji žele dominaciju i onih koji se toj dominaciji opiru. To je borba u kojoj se krivnja za društvene probleme i neuspjehe prebacuje na one koji su marginalizirani i opresirani, umjesto na one koji žele da se zadrži društveni i ekonomski sustav koji se temelji na iskorištavanju prirodnih i društvenih resursa i koji dovodi do daljnjeg obespravljivanja mnogih.
Ta borba pojavljuje se posvuda u društvu. Može biti na visokoškolskim ustanovama, institucijama u području kulture, u političkoj sferi, na društvenim mrežama, za obiteljskim ručkovima... I kada bi ona bila u domeni pristojne rasprave u kojoj se vježbaju sposobnosti debatiranja, promatrali bismo ju kao uobičajenu društvenu pojavu. No, ona je zapravo tinjajuća podloga dubljih društvenih sukoba koji će biti intenzivniji i opasniji kada krize budu jače i izraženije. A jasno je da su takve krize već na horizontu"", zaključuje Ančić.",vijesti
https://web.archive.org/web/20210902192949/https://www.index.hr/sport/clanak/katalonski-sport-citira-celnika-barce-griezmanna-bismo-mijenjali-i-za-paju-patka/2301343.aspx,katalonski-sport-citira-celnika-barce-griezmanna-bismo-mijenjali-i-za-paju-patka,"SVJEDOČILI smo pravoj drami u posljednjim minutama prijelaznog roka. Tri velika transfera, koja su ovisila jedan o drugome, a koja su tijekom dana bila navodno sigurna, pred sam kraj zatvaranja nogometne tržnice umalo su propala zbog pada sustava registracije igrača u uredima La Lige.
Premda se činilo da su povratak Griezmanna u Atletico, odlazak Saula u Chelsea te transfer De Jonga u Barcelonu dogovoreni i odrađeni, u samom finišu prijelaznog roka sve se zakompliciralo. Kako je pao sustav preko kojeg se registriraju igrači, u jednom trenutku je izgledalo da će Francuz ostati u Barceloni, a Španjolac u Atleticu. Ipak, u posljednjim sekundama problem je riješen.
U Barci slave odlazak Francuza
U Barceloni su odahnuli, iako su financijski katastrofalno prošli ako gledamo posao s Griezmannom. Prije samo dvije godine iz Atletica je pompozno došao za čak 120 milijuna eura, a sad ga je Simeone vratio na posudbu za samo 10 milijuna i dodatnih 40 ako ga oduče otkupiti. Ako znamo da je Simone već pristao na zamjenu Griezmann - Felix, što je stopirao većinski vlasnik kluba Miguel Angel Hill, onda je jasno kakav je posao napravio klub iz Madrida.
No, u Barceloni ne tuguju za Francuzom. Štoviše, katalonski Sport citira jednog od čelnih ljudi iz sportskog sektora Barcelone koji je rekao: ""Mijenjali bismo ga i za Paju Patka.""
Kad je pao sustav za registraciju igrača, par minuta prije ponoći, kamere su uhvatile direktora Barcelone Mateua Alemanyja kako se hvata za glavu misleći da će posao propasti i da će Griezmann ostati u Kataloniji.
Simbol ludila zbog kojeg je Messi morao otići
Francuz nikad nije bio dobrodošao u Barceloni i to je bilo jasno kad je prije dvije godine dolazio na Camp Nou. Sport je tada pisao kako ""svlačionica ne želi Griezmanna"".
Bivši gazda Barce Josip Maria Bartomeu posljednjih nekoliko godina bez ikakve sportske logike kupovao je igrače i davao im brutalno visoke plaće. Situacija koju je u klubu zatekao Laporta kad je preuzeo klub bila je katastrofalna, a zbog financijskog kraha je morao otići i Messi.
U Barceloni smatraju da je Griezmann bio simbol tog mahnitog trošenja i zato su ga se po svaku cijenu željeli riješiti.",sport
https://web.archive.org/web/20210902192953/https://www.index.hr/vijesti/clanak/kosovo-ce-unistiti-133000-cjepiva-astrazenece/2301402.aspx,kosovo-ce-unistiti-133000-cjepiva-astrazenece,"VLASTI Kosova odlučile su uništiti 133.000 cjepiva AstraZenece protiv covida-19 jer im je istekao rok upotrebe, dok je istovremeno u zemlji zabilježen nagli porast smrtnih slučajeva od koronavirusa.
Spomenuta cjepiva Kosovu je donirala Norveška, a rok trajanja je istekao 31. kolovoza.
Zbog propagande nekih skupina o štetnosti cjepiva, poteškoća prilikom dobivanja termina cijepljenja te nespremnosti samih građana, Kosovo se uvrstilo među zemlje s najnižom stopom cijepljenja u Europi od 15.7%.
Dobit će nove doze cjepiva
U posljednjih sedam dana u Kosovu je od infekcije koronavirusom umrlo 157 ljudi. Porast broja infekcija pripisuje se velikim okupljanjima poput vjenčanja i potpunom ukidanju svih mjera.
Od ovog tjedna na snazi ​​su nova ograničenja, uključujući policijski sat od 22 sata do 5 sati ujutro, piše Reuters.
Na Kosovu su građani mogli birati između cjepiva AstraZeneca i Pfizera. No zbog nekih izvješća o nuspojavama nakon primanja AstraZenece, ljudi su uglavnom birali Pfizer.
Kosovski ministar zdravstva Arben Vitia rekao je da će u narednim danima zemlja dobiti 500.000 cjepiva Pfizer iz Sjedinjenih Država te 250.000 AstraZenece iz Njemačke i Italije.",vijesti
https://web.archive.org/web/20210902192949/https://www.index.hr/sport/clanak/kosovo-stiglo-do-prve-pobjede-u-kvalifikacijama-za-svjetsko-prvenstvo/2301397.aspx,kosovo-stiglo-do-prve-pobjede-u-kvalifikacijama-za-svjetsko-prvenstvo,"NOGOMETNA reprezentacija Kosova osvojila je prva tri boda u kvalifikacijama za SP 2022. godine. Kosovo je pobijedilo na gostovanju u Gruziji 1:0.
Jedini gol na susretu pao je u 18. minuti kad je Khocholava postigao autogol. Pokazalo se da je to bio pogodak odluke. Kosovo je u nastavku moglo zabiti i drugi gol. Igrala se 84. minuta kad je Muriqiju poništen pogodak nakon pregledavanja VAR-a.
Španjolska i Švedska su favoriti u ovoj grupi, ali Kosovo nikome neće biti lagan protivnik.
",sport
https://web.archive.org/web/20210902192953/https://www.index.hr/vijesti/clanak/kuca-joj-stradala-u-potresu-kaj-oni-cekaju-da-nas-do-kraja-zatrpa-ili-da-umremo/2301165.aspx,kuca-joj-stradala-u-potresu-kaj-oni-cekaju-da-nas-do-kraja-zatrpa-ili-da-umremo,"IVICA ŠUŠKOVIĆ iz Medvedskog Brega, naselja koje se nalazi u samom epicentru zagrebačkog potresa, krenuo je sam obnavljati kuću jer ne može više čekati državu.

""Ljudi su predavali zahtjeve, zahtjevi stoje, oni ne obrađuju te zahtjeve. Ja imam pravo na povratak novca tek kad završim kuću i dobijem uporabnu dozvolu, a meni trebaju novci da dođem uopće do toga"", govori u razgovoru za HRT Šušković koji je već srušio do kraja staru kuću i počeo s gradnjom nove za svoju šesteročlanu obitelj. Gradi čvrstu i kvalitetnu kuću jer živi u epicentru, a tlo u Zagrebu i dalje se trese.
No, piše HRT, oni s malim mirovinama i koji nisu kreditno sposobni sami ne mogu.

""Gdje su novci?""
Nevenka Šušković naslušala se mnogih obećanja, više je puta predavala zahtjeve, prikupljala dokumentaciju, no nikada je nitko nije kontaktirao.
""Gdje su vam novci koje je Europa dala, a gdje su novci kojima su nama ljudi pomagali? Gdje su ti novci, ja ne vidim da je nekome nešto uopće dao, da netko reagira na to. Ja ne znam kaj oni čekaju, da nas do kraja zatrpa ili da umremo?"" zapitala se Nevenka Šušković iz Čučerja.
""Ima nas puno koji nemamo čiste papire""

""Ja konkretno nemam čiste papire. Nisam ja jedina, ima nas puno, ali nisu obnovljene kuće ni onim ljudima koji imaju. Bojim se da se, što dalje godine idu, to i neće napraviti"", govori Kruna Zgombić iz Čučerja.
""Ako je netko tu živio 40-50 godina, pa nemoguće da je živio u tuđoj kući, na tuđoj parceli, znači riješit će se to, samo treba vremena, a mi znamo kakva je naša administracija - spora, spora, spora"", komentirala je za HRT Zvjezdana Žugić, vijećnica u Vijeću gradske četvrti Gornja Dubrava.
",vijesti
https://web.archive.org/web/20210902192953/https://www.index.hr/vijesti/clanak/kuna-blago-ojacala-prema-euru/2301338.aspx,kuna-blago-ojacala-prema-euru,"KUNA je na tečajnoj listi Hrvatske narodne banke (HNB) utvrđenoj u četvrtak, u odnosu na tečajnicu od srijede, ojačala prema svim važnijim inozemnim valutama, pri čemu prema euru za blagih 0.02 posto. 
Srednji tečaj eura na danas utvrđenoj tečajnici središnje banke, koja se primjenjuje od petka, iznosi 7.483221 kunu. 
Kuna je prema britanskoj funti ojačala za također blagih 0.02 posto, dok je prema švicarskom franku ojačala za 0.22 posto, a američkom dolaru za 0.31 posto. Tako će se od sutra primjenjivati srednji tečaj funte od 8.712564 kune, franka od 6.895707 kuna, a dolara od 6.313889 kuna. ",vijesti
https://web.archive.org/web/20210902192949/https://www.index.hr/sport/clanak/lakersi-okupili-allstar-momcad-ali-iz-2012-godine/2300993.aspx,lakersi-okupili-allstar-momcad-ali-iz-2012-godine,"LA LAKERSI nastavili su slagati momčad kojom će napasti novi naslov prvaka, a najnovija prinova je veteran Rajon Rondo, koji je bio u sastavu i kad su osvojili titulu 2020. godine.
Rondo je nakon titule potpisao za Atlantu, koja ga je tijekom sezone razmijenila u LA Clipperse. Oni su ga pak ovog ljeta proslijedili u Memphis, s kojim je dogovorio raskid ugovora te se kao slobodan igrač vratio u Lakerse.
Oni su momčad za novu sezonu morali slagati praktički ispočetka jer su pod ugovorom, nakon trejda za Russella Westbrooka, uz njega imali samo LeBrona Jamesa, Anthonyja Davisa i Marca Gasola. Popunili su je mahom veteranima na minimalnim ugovorima, kakav su potpisali i s Rondom.
Vratili Howarda, doveli Anthonyja...
Među ostalima, tako su vratili i centra Dwighta Howarda, još jednog člana šampionske momčadi 2020., koji je prošlu sezonu proveo u Philadelphiji, te nekadašnjeg superstara i velikog LeBronova prijatelja Carmela Anthonyja.
Kada im se priključio i Rondo, ispostavilo se da Lakersi imaju šest igrača koji su zajedno nastupili na All-Star utakmici. Problem je samo u tome što se ta utakmica održala 2012. godine.
🌟Russ, Melo, Howard, Rondo, LeBron et Gasol étaient tous présents au all star game 2012. Ils sont coéquipiers aux Lakers 9 ans plus tard. pic.twitter.com/yJM6t9rB11
Prije devet godina LeBron, Westbrook, Gasol, Anthony, Howard i Rondo bili su na istom All-Star susretu, a sada su svi suigrači.
Ta činjenica dovoljno govori o tome koliko su Lakersi stara momčad. Osim Westbrooka, preostali s gornjeg popisa redom imaju 35 ili više godina, a tu je i 36-godišnji Trevor Ariza, pa će franšiza iz Los Angelesa po rekordni 18. naslov jurnuti sa šestoricom igrača u drugoj polovici tridesetih godina.",sport
https://web.archive.org/web/20210901192026/https://www.index.hr/magazin/clanak/lauca-zbog-fotki-supruge-prozvali-za-seksizam-on-odbrusio-nadjite-psiholosku-pomoc/2301027.aspx,lauca-zbog-fotki-supruge-prozvali-za-seksizam-on-odbrusio-nadjite-psiholosku-pomoc,"STRANICA Seksizam naš svagdašnji na društvenim mrežama je prozvala znanstvenika Gordana Lauca za seksizam nakon što je objavio fotografije svoje supruge Vlatke i podužu čestitku za njen rođendan. 
""Gordan Lauc, član vladinog Znanstvenog savjeta za borbu protiv pandemije koronavirusa, pokušao je pod krinkom hvale uvaliti javnosti podužu seksističku i prepunu stereotipa čestitku ženi za 50. rođendan. Javne ličnosti na pozicijama moći posebno bi trebale pripaziti na sadržaj koji plasiraju javnosti, a ovakvi postovi seksualiziraju, objektiviziraju i ponižavajući su za žene"", stoji u opisu screenshotova s Laucova profila. 

Na prvoj fotografiji koju smatraju spornom ona pozira u badiću, leđima okrenuta kameri, a u popratnom tekstu ju je Lauc pohvalio da ima ""isklesano tijelo"", ali i da je uspješna znanstvenica. 
U nastavku je istaknuo i njenu obiteljsku stranu te opisao kako ona ""drži sva četiri kuta kuće pod kontrolom"", dok je sebe nazvao ""klasičnim Balkancem koji za sve kućne poslove očekuje pismenu molbu i detaljne upute"".  
""Brižna je majka, redovito (i jako dobro) kuha djeci, a drži i sva četiri kuta kuće pod kontrolom (ja sam klasični Balkanac koji za sve kućne poslove očekuje pismenu molbu, detaljne upute s dodatnim pojašnjenjima i posebnu plaketu za uspješno odrađen posao, tako da baš i nisam od neke koristi za po kući). To su samo neke njezine kvalitete i svi koji poznaju Vlatku potvrdit će da je omiljena u društvu zbog svog vedrog duha i toga što se osjeća zadovoljna sama sa sobom. Vlatka je izvan uobičajenog i takva je oduvijek bila, zato ju poštujem i volim"", napisao je.
A post shared by Seksizam naš svagdašnji (@seksizamnassvagdasnji)
Na drugoj fotografiji njegova supruga sjedi za stolom i istaknula je dekolte, a on je uz fotku napisao: ""Kaže Vlatka da ne valja ova fotografija jer joj se vide bore oko očiju. Vidi li netko bore? Ja sam jedva uočio i oči.""
Lauc je na Instagramu odgovorio stranici Seksizam naš svagdašnji, referirajući se na drugu fotografiju. 

""Potražite profesionalnu pomoć i redovito uzimajte terapiju. Nije vam dobro. Dva retka teksta je teško nazvati ""podužim tekstom"", a rođendan se niti ne spominje nigdje..."", napisao je. 
Na obje društvene mreže razvila se rasprava u kojoj su jedni prozivali Lauca, a drugi ga branili. 
""Meni je baš super kako se njih dvoje vole"", ""Ako se međusobno zezaju i ok im je to ne vidim u čemu je problem"", ""Kaj vi pametnog delate u životu? Na drugi post se zajebava, a ovaj prvi post lik da ženi kompliment i vama opet nije dobro. Manite se tuđih posla. Realno, nitko (niti muško niti žensko) ne bi vidilo oči"", pisali su jedni. 
""Fuj, fuj i fuj"", ""A zašto ste jedva uočili oči? Želite reći da ljudi koji nemaju isklesano tijelo i ne mogu ili se ne žele odreći ičega nemaju pravo da ga pokazuju? Mislite da je u redu amo priznati da se ne brinete i ne sudjelujete u održavanju kućanstva? Ne smatrate problematičnim da netko koga volite mora sav teret nositi na svojim leđima i da pored posla sam/a kuha i čisti, a vjerojatno i još ponešto, samo zato što se vi ne možete maknuti od svog balkanskog patrijarhalnog odgoja?"", ""Mislim da vama treba obilnija terapija jer smatrate da ste kao takva seksistička gnjida pozvani objektivizirati vlastitu partnericu i još je koristiti kao reklamu za vlastite projekte. Ona sa Stockholmskim sindromom od svega što obavlja po kući i oko kuće za vas i zbog vas (pa smatra da je ovakav šovinizam kompliment) i vi ponosni Balkanac koji autoritativno lijepi okolo gole slike svoje partnerice"", protivili su se drugi. 
Što vi mislite, tko je u pravu?",magazin
https://web.archive.org/web/20210902192949/https://www.index.hr/sport/clanak/marca-ovo-su-dvije-tajne-klauzule-u-griezmannovom-ugovoru/2301325.aspx,marca-ovo-su-dvije-tajne-klauzule-u-griezmannovom-ugovoru,"NAJČITANIJI španjolski klub otkriva detalje dvogodišnje posudbe Antoinea Griezmanna iz Barcelone u Atletico.
Podsjećamo, Barcelona je prije dvije godine legendu Atletica kupila tako da je posudila 120 milijuna kuna za njegovu odštetu.
U iduće dvije godine Griezmann u Barceloni nije bio ni sjena igrača iz Atletica, a Barca je došla na rub bankrota pa je krenula u ekspresno čišćenje momčad. Prije svega igrača s najvišim plaćama.
Griezmann je u sklopu te čistke vraćen u Atletico i to zadnje noći prijelaznog roka. Barcelona je od detalja posla objavila samo da će u iduće dvije sezone Atletico pokrivati Griezmannovu plaću te da ima pravo prvokupa.
Marca donosi nepoznate pojedinosti: ""Atletico ima obavezu otkupiti Griezmanna i to za 40 milijuna eura kada završi druga od dvije godine posudbe. Međutim, taj otkup postat će obavezan samo ako Griezmann za vrijeme posudbe odigra određeni broj utakmica. Prva klauzula odnosi se dakle na obavezu otkupa, a druga na želju otkupa. Po njoj Atletico može otkupiti Griezmanna kada god to poželi tijekom trajanja posudbe i to za iznos koji nije poznat.""
Barcelona je kao zamjenu za Griezmanna iz Seville dovela Luuka de Jonga. On je došao na jednogodišnju posudbu uz opciju otkupa. Sevilla će mu davati dio plaće za vrijeme dok je na posudbi. ",sport
https://web.archive.org/web/20210901192026/https://www.index.hr/magazin/clanak/ministrica-se-javljala-uzivo-preko-zooma-njen-sin-uletio-u-sobu-masuci-mrkvom/2300782.aspx,ministrica-se-javljala-uzivo-preko-zooma-njen-sin-uletio-u-sobu-masuci-mrkvom,"JAVLJANJE novozelandske ministrice Carmel Sepuloni u live emisiju Radija Samou postalo je viralno zahvaljujući njenom sinu.
Uletio je u prostoriju mašući mrkvom, očigledno šokiravši ministricu. ""Onaj trenutak kad odrađuješ intervju uživo preko Zooma, a sin ti uleti u sobu vičući i držeći deformiranu mrkvu koja izgleda kao dio muškog tijela. Da, skoro smo se pohrvali oko mrkve pred kamerom i da, sad se tome smijem, ali onda mi i nije bilo smiješno"", napisala je ministrica uz snimku.
That moment when you’re doing a LIVE interview via Zoom & your son walks into the room shouting & holding a deformed carrot shaped like a male body part. 🙄🤦🏽‍♀️ Yes, we were almost wrestling over a carrot on camera, and yes, I’m laughing about it now but wasn’t at the time! 🥴 pic.twitter.com/oUbcpt8tSu
Poslala je i podršku svim roditeljima koji rade od kuće dok je u njihovoj zemlji na snazi lockdown.
""I mali podsjetnik samoj sebi - nikad više nemoj kupiti mrkve koje neobično izgledaju"", našalila se. 
 ",magazin
https://web.archive.org/web/20210902192953/https://www.index.hr/vijesti/clanak/mrtav-muskarac-pronadjen-u-opozarenom-stanu-u-ivanicgradu/2301336.aspx,mrtav-muskarac-pronadjen-u-opozarenom-stanu-u-ivanicgradu,"TIJELO muškarca pronađeno je u četvrtak u stanu u Ivanić-Gradu u kojem je došlo do požara, izvijestila je policija.
Prema prvim policijskim informacijama, u ivanićgradskoj Ulici Ljudevita Gaja došlo je do požara stana u stambenoj zgradi te je u stanu pronađen mrtav muškarac.
""Za sada nije bilo moguće utvrditi uzrok smrti i požara, kao ni dinamiku događaja"", ističu u policiji, dodajući da je očevid u tijeku.",vijesti
https://web.archive.org/web/20210902192949/https://www.index.hr/sport/clanak/murray-poludio-na-treceg-tenisaca-svijeta-vise-ga-ne-postujem/2300751.aspx,murray-poludio-na-treceg-tenisaca-svijeta-vise-ga-ne-postujem,"U NAJBOLJEM meču prvog dana US Opena Andy Murray u pet setova izgubio je od Stefanosa Tsitsipasa (6:2, 6:7, 6:3, 3:6, 4:6).
Nakon meča Murray, osvajač US Opena iz 2012. godine, koji je posljednjih godina imao velikih problema s ozljedama, bio je ljutit na trećeg tenisača svijeta. Tsitsipas je na kraju trećeg seta zatražio pomoć liječnika, a kasnije je otišao i u toalet. 
""Nije toliko stvar u odlasku s terena, koliko u vremenu. Pričao sam s timom prije meča i očekivao sam to. Spremio sam se na to, da će to napraviti, ako mu stvari ne budu išle na ruku. Ali ne mogu utjecati na to kako će to fizički djelovati na mene... Stalno je radio pauze, medicinski time-out, pa mijenjanje reketa kad sam ja imao 0:30 u četvrtom setu. To je možda slučajnost, ali ne vjerujem da mu je reket radio problem. Razočaran sam jer je to utjecalo na ishod meča. Ne kažem da bih pobijedio, ali imalo je utjecaja. Cijenim ga, briljantan je igrač, ali nemam strpljenja za takve stvari i ne poštujem ga više"", rekao je Murray.
I ranije su Tsitsipasa kritizirali zbog čestih odlazaka u toalet. Nedavno ga je Nijemac Alexander Zverev optužio da iz WC-a šalje poruke treneru i ocu te traži savjete što promijeniti u igri.",sport
https://web.archive.org/web/20210902192953/https://www.index.hr/vijesti/clanak/na-biokovu-pronadjeno-mrtvo-tijelo/2301407.aspx,na-biokovu-pronadjeno-mrtvo-tijelo,"OKO 19 sati žurnim službama dojavljeno je kako je na Biokovu, nedaleko od Zagvozda, pronađeno mrtvo tijelo, javlja Dalmatinski portal.
Na teren su prvi izašli pripadnici DVD-a Zagvozd i makarske postaje HGSS-a.
Kako bi se službeno utvrdila smrt, čekaju se Hitna pomoć i policija koja će obaviti očevid te utvrditi ima li elemenata kaznenog djela.",vijesti
https://web.archive.org/web/20210901192026/https://www.index.hr/magazin/clanak/neda-ukraden-pozirala-u-uskim-trapericama-i-pokazala-zavidnu-liniju-u-72-godini/2301126.aspx,neda-ukraden-pozirala-u-uskim-trapericama-i-pokazala-zavidnu-liniju-u-72-godini,"NEDA UKRADEN objavila je na svom Instagram profilu fotografiju na kojoj je pozirala u uskim trapericama, prugastom sakou i štiklama te se pohvalila da njezin unuk uskoro kreće u školu.

""Spremni za školu?! Moj unuk Dušan danas je đak prvak! Neka je sa srećom!"", napisala je u opisu fotke.

Pratitelji su Nedi odmah uputili čestitke, ali i brojne kompimente na račun njenog izgleda u 72. godini.
""Izgledaš kao djevojčica"", poručila je pratiteljica.
""Dama sa stilom"", ""Najljepša baka"", ""Kakva žena"", samo su neki od laskavih komentara.",magazin
https://web.archive.org/web/20210902192953/https://www.index.hr/vijesti/clanak/nesreca-kod-sibenika-pet-osoba-u-bolnici/2301388.aspx,nesreca-kod-sibenika-pet-osoba-u-bolnici,"U SUDARU dva vozila na magistrali između Vodica i Šibenika ozlijeđeno je pet osoba te su prevezene u OB Šibenik, izvijestili su iz šibenske policije.
Prometna nesreća dogodila se u 16:30 na cesti D8, sudjelovala su dva vozila, a pet osoba prevezeno je u šibensku bolnicu. Težina ozljeda zasad nije poznata.
Promet se odvija jednim kolničkim trakom, a više detalja bit će poznato po završetku policijskog očevida.",vijesti
https://web.archive.org/web/20210902192949/https://www.index.hr/sport/clanak/nijemci-laziju-dali-pogresan-email-kako-bi-sprijecili-transfer-srpske-zvijezde/2301064.aspx,nijemci-laziju-dali-pogresan-email-kako-bi-sprijecili-transfer-srpske-zvijezde,"LAZIO je posljednjih dana pokušavao dovesti Eintrachtovog ofenzivca Filipa Kostića (28).
Srpski reprezentativac se htio priključiti momčadi Maurizija Sarrija u Rimu, no Nijemci ga nisu htjeli pustiti. Naime, Eintracht je Laziju dao pogrešnu e-mail adresu. Informaciju je potvrdio pouzdani novinar Gianluca Di Marzio.
La mail sbagliata per #Kostic alla #Lazio? La vicenda ha un retroscena molto particolare. Ecco come mai il giocatore non si è trasferito in Italia | #calciomercato https://t.co/sjBewGjDGQ
Eintracht Frankfurt namjerno je Laziju dao pogrešnu adresu, a Talijani su uzalud slali poruke.
Prevaru je otkrio Kostićev menadžer Fali Ramadani. Poslao je screenshotove svom klijentu, a Kostić je zatim odbio trenirati s Eintrachtom.
Lazio je na kraju dobio točnu adresu, ali dogovor nije postignut. Kostić ulazi u četvrtu sezonu u Frankfurtu. Za klub je odigrao 129 utakmica i zabio 26 golova.
",sport
https://web.archive.org/web/20210902192953/https://www.index.hr/vijesti/clanak/nova-stranica-koronavirushr-kostala-je-preko-600000-kn-strucnjaci-nisu-odusevljeni/2301371.aspx,nova-stranica-koronavirushr-kostala-je-preko-600000-kn-strucnjaci-nisu-odusevljeni,"NAKON afere sa stranicom koronavirus.hr, odnosno nakon otkrića Indexa da je Ministarstvo zdravstva bez natječaja agenciji isplatilo 1.1 milijun kuna za stranicu koronavirus.hr, što i dalje istražuje USKOK, nova je tvrtka preuzela tu službenu stranicu vlade. Ovog puta bio je raspisan natječaj, a cijena je puno manja od one prijašnje. No krenimo redom.
>> Beroš agenciji bez natječaja isplatio 1.1 milijun kuna za stranicu koronavirus.hr
Index Istrage otkrile su da je ministarstvo Vilija Beroša u 2020. godini isplatilo više od 1.1 milijun kuna PR tvrtki Media Val po stavci ""informatizacija zdravstvenog sustava"" a da PR agencija nije izabrana javnim natječajem. Točnije, riječ je o iznosu od 1.124.620,56 kuna za računalne programe i računalne usluge, odnosno za vladinu službenu stranicu koronavirus.hr.
Ministarstvo zdravstvo opravdavalo se kako za podizanje službene stranice koronavirus.hr nije bilo natječaja jer su im hitno trebali komunikacijski stručnjaci za vrijeme epidemije koronavirusa.
Tražili 1.4 milijuna kuna
Nakon što smo objavili detalje tog posla, Indexu je iz Ministarstva potvrđeno da je USKOK tražio dokumentaciju i da istražuje koronavirus.hr. U travnju ove godine raspisan je natječaj za tu stranicu. PR tvrtka Media Val, koja je posljednjih godinu dana uređivala stranicu, prijavila se na natječaj te je ponudila najveći iznos, i to 1.4 milijuna kuna s PDV-om, što je daleko više od tvrtke Prospekt iz Rijeke, koja je nudila 814 tisuća kuna.
Zajednica ponuditelja LM Komunikacije imala je najnižu ponudu, koja iznosi 662 tisuće kuna s PDV-om. Procijenjena vrijednost natječaja bila je 856.200 kuna.    
>> Beroš za koronavirus.hr dao milijun kuna bez natječaja. Sad je raspisao novi natječaj
Kada se pogleda natječajna dokumentacija, razvidno je da se naglasak platforme koronavirus.hr stavlja na dizajnera i voditelja projekta, što zapravo demantira opravdanje Ministarstva zdravstva da nisu raspisali natječaj jer su im hitno, u uvjetima epidemije koronavirusa, trebali komunikacijski stručnjaci.
Na kraju je izabrana najniža ponuda, i to zajednice ponuditelja LM Komunikacije i obrta LENS iz Čakovca, a ovih dana puštena je u pogon nova stranica koronavirus.hr.
Stara stranica koronavirus.hr bila je standardizirana te je koristila vizualni identitet jednak kao i onaj na vladinim stranicama i nije predstavljala neki informatički izazov. Sadržaj je bio nesistematiziran i nabacan u redoslijedu nastajanja, pa je bilo teško, primjerice, pronaći koje su sve mjere na snazi ili kada je neka od mjera promijenjena ili ukinuta. Neke slične boljke ima i nova stranica.
Zamjerke za novu stranicu
""Stranica vizualno izgleda pregledno, no informacijska arhitektura stranice je nejasna i zbunjujuća, pa se dosta lako izgubiti na podstranicama. Naslovna stranica je na prvu atraktivna i dobro izgleda i na mobilnim uređajima, ali nije uvijek jasno na što se brojevi odnose i vrlo brzo postane zbunjujuće nakon što se krene odlaziti na podstranice"", kaže nam jedan web dizajner u ocijeni nove, izmijenjene službene vladine stranice koronavirus.hr.  
Kako nam ističe, stranica ima puno kvalitetnog sadržaja, no način na koji je taj sadržaj grupiran i prezentiran bi mogao biti puno bolji.
""Kontrole za kontrast i veličinu teksta su dobrodošle, no stranica pati od problema gdje je sadržaj u startu nepristupačan svim korisnicima jer osnovne smjernice (WCAG) implementacije nisu ispoštovane"", objašnjava nam ovaj stručnjak, dodajući kako je engleska verzija praktički nepostojeća, odnosno sakrivena, a i kad se ode na nju, neke poveznice vode na hrvatsku verziju stranice.
""Evidentno je da je ova stranica namijenjena isključivo domaćima i eventualno nekom 'zalutalom' strancu"", ističe ovaj stručnjak.
Snimke na servisu YouTube
Naša zamjerka je bila kako je loše da više nema uvida u staru stranicu s obzirom na to da se preko stare stranice moglo pratiti kada je koja mjera stupila na snagu te broj zaraženih. U Ministarstvu nam kažu, reagirajući na tu opasku, kako je sada izvršena migracija sadržaja na novu platformu i kod drugog poslužitelja usluge smještaja stranice.
""U izborniku na vrhu stranice pod 'Zadnje ažurirano' na poveznici nalaze se objave koje uključuju prethodne mjere i druge materijale sve od 13. ožujka 2020. godine. Snimke presica Stožera civilne zaštite Republike Hrvatske nisu objavljene jer se radi o dijeljenom materijalu (live prijenosu) te snimkama koje su objavljivane na YouTube kanalu. Sve snimke konferencija, kao i snimke razgovora s članovima Stožera, dostupne su na službenom YouTube kanalu"", kažu nam iz Ministarstva zdravstva.
To znači i da prijašnja primjedba, o tome da nije pregledno kad je koja mjera prihvaćena i koja je na snazi, i dalje ostaje. Nismo mogli lako naći ni ""open data"" podatke, odnosno strojno čitljive, no za to su nam dali poseban link.
Kako doznajemo, stranica još uvijek nije gotova, odnosno finalizira se te je za očekivati da će se sadržaj nadopunjavati, posebno onaj na engleskom jeziku.
No na pravo pitanje, kako je moguće da smo za ovo prije plaćali milijune, a sada daleko manje, nitko nema pravi odgovor.
*Index koristi third party aplikacije za realizaciju anketa, kako bi smanjili mogućnost manipulacije anketom od strane korisnika, ali i potpuno odagnali mogućnost Indexovih manipulacija rezultatima. Svejedno, online ankete ne mogu se smatrati znanstveno utemeljenima, niti vjerodostojno predstavljaju većinu hrvatske populacije. Index, naime, relativno rijetko posjećuju potpuni idioti, koji pak u ukupnoj hrvatskoj populaciji imaju značajan udio.",vijesti
https://web.archive.org/web/20210902192953/https://www.index.hr/vijesti/clanak/nova-studija-moderna-stvara-dvostruko-vise-antitijela-od-pfizera/2301062.aspx,nova-studija-moderna-stvara-dvostruko-vise-antitijela-od-pfizera,"CJEPIVO Moderne generiralo je više nego dvostruku količinu antitijela u odnosu na cjepivo Pfizer-BioNTech, navodi se u istraživanju koje je uspoređivalo imunološke odgovore izazvane nakon dviju doza cjepiva protiv koronavirusa, prenosi Bloomberg.
Studija je jedna od prvih koja je usporedila razine antitijela koje proizvode dva cjepiva, koje se smatra jednima od ključnih komponenti imunološkog odgovora. Nije ispitano jesu li razlike u protutijelima dovele do razlike u učinkovitosti cjepiva. Podsjetimo, oba su cjepiva bila više od 90% učinkovita u završnim kliničkim ispitivanjima.
Istraživanje je ispitalo razinu antitijela protiv tzv. spike proteina koronavirusa kod oko 1600 radnika u velikom belgijskom bolničkom sustavu, čiji su uzorci krvi analizirani 6 do 10 tjedana nakon cijepljenja. Sudionici prije cijepljenja nisu bili zaraženi koronavirusom. Razine među onima koji su primili dvije doze cjepiva Moderna bile su u prosjeku 2881 jedinica po mililitru, u usporedbi s 1108 jedinica po mililitru među onima koji su primili dvije doze Pfizera.
Rezultati, objavljeni u ponedjeljak u pismu Journal of the American Medical Association, sugeriraju da se razlike mogu objasniti većom količinom aktivnog sastojka u cjepivu Moderna - 100 mikrograma, naspram 30 mikrograma u Pfizer-BioNTechu - ili nešto dužim intervalima između doza cjepiva Moderna - četiri tjedna, naspram tri tjedna za Pfizer-BioNTech.
Vanjski istraživači rekli su da je prerano zaključiti da je razlika u razinama antitijela medicinski važna.
""Pozvao bih na oprez pri donošenju zaključka da će, budući da je Moderna u prosjeku pokazala nešto više razine, njezina učinkovitost sporije slabjeti"", rekao je David Benkeser, biostatističar sa Sveučilišta Emory, u e-poruci. ""Takav zaključak zahtijeva niz pretpostavki koje još nisu ocijenjene.""
Oba cjepiva proizvode visoku razinu antitijela, napomenuo je, a druge studije pokazale su da čak i relativno niske razine antitijela štite.",vijesti
https://web.archive.org/web/20210902192953/https://www.index.hr/vijesti/clanak/nuklearni-reaktor-podmornice-pronadjen-u-moru-na-sjeveru-rusije/2301350.aspx,nuklearni-reaktor-podmornice-pronadjen-u-moru-na-sjeveru-rusije,"SPREMNIK s nuklearnim reaktorom sovjetske podmornice pronađen je u Karskom moru na sjeveru Rusije, priopćile su danas vlasti.
""Moguće opasna naprava""
Radi se o reaktoru koji je pripadao sovjetskoj podmornici na nuklearni pogon K-19, a stručnjaci će ispitati tu, kako su rekli, ""moguće opasnu napravu"".
U tim vodama ostalo više od 1200 radioaktivnih dijelova opreme
U četiri zaljeva Karskog mora u Arktičkom oceanu otkriveni su posljednjih godina brojni ostaci sovjetske vojne tehnologije, uključujući dijelove ledolomca s nuklearnim reaktorom, piše državna novinska agencija Ria Novosti.
Procjenjuje se da je u tim vodama ostalo više od 1200 radioaktivnih dijelova opreme.",vijesti
https://web.archive.org/web/20210902192953/https://www.index.hr/vijesti/clanak/od-ponedjeljka-zet-ima-jesenski-vozni-red-donosimo-detalje/2301038.aspx,od-ponedjeljka-zet-ima-jesenski-vozni-red-donosimo-detalje,"ZET od ponedjeljka 6. rujna prelazi na jesenski vozni red.
Opet se uspostavljaju jedna tramvajska i tri autobusne linije
Sve linije koje su prometovale prema ljetnom voznom redu ponovno će prometovati pojačanim intenzitetom, prema jesenskom voznom redu. To znači i ponovnu uspostavu tramvajske linije 1 (Zapadni kolodvor - Borongaj), kao i autobusnih linija 114 (Ljubljanica – Prečko), 145 (Vrapčanska Aleja – Oranice) i 275 (Sesvete – Sesvetska Sopnica), objavili su iz ZET-a.
Istog dana počinje i nova školska godina, što podrazumijeva i povećan broj djece na zagrebačkim cestama, posebice u zonama škola i vrtića. Iz ZET-a apeliraju na vozače, kao i ostale sudionike u prometu, na pojačan oprez i poštovanje prometnih propisa i znakova.
Maske i dalje obavezne u javnom prijevozu
Na autobusnim linijama 105, 124, 223, 261, 262, 270, 274 i 279 jesenski vozni red primjenjivat će se od subote, 11. rujna, a na liniji 205 od nedjelje, 12. rujna.
Podsjećamo kako je odlukom Nacionalnog stožera civilne zaštite obavezno nošenje medicinske maske ili maske za lice u javnom prijevozu.
Iz ZET-a mole sve putnike da budu savjesni i odgovorni kako bi javni gradski prijevoz funkcionirao nesmetano i bez poteškoća.
Novi vozni red bit će dostupan na početno-krajnjim stajalištima, kao i na web stranici ZET-a, navodi se u priopćenju.",vijesti
https://web.archive.org/web/20210902192949/https://www.index.hr/sport/clanak/otisao-je-u-samoizolaciju-puno-prije-pandemije-samo-je-htio-nastupiti-u-tokiju/2300007.aspx,otisao-je-u-samoizolaciju-puno-prije-pandemije-samo-je-htio-nastupiti-u-tokiju,"ALI JAWAD bivši je svjetski prvak u dizanju utega, ali najtežu borbu vodio je s vlastitim tijelom. Ovaj samozvani ratnik bio je na rubu smrti zbog Crohnove bolesti, a posljednje tri godine posve se samoizolirao kako bi bio siguran da će moći nastupiti na Paraolimpijskim igrama u Tokiju. Natječe se u kategoriji do 59 kg i nada se da će srebrnoj medalji osvojenoj u Rio de Janeiru 2016. godine dodati još jednu, piše BBC.
""Ovo je vjerojatno najintenzivniji ciklus koji sam ikada prošao u smislu korištenja svake trunke fizičke, mentalne i emocionalne energije samo za kvalifikacije. Posljednje tri ili četiri godine s Crohnovom bolešću i mojim zdravstvenim stanjem bile su mi najteže u životu"", kaže 32-godišnji Jawad.
Jawad je rođen u Libanonu bez dijela nogu ispod koljena. Njegova se obitelj zbog sukoba s Izraelom preselila u Veliku Britaniju kad je bio dijete, no Crohnova bolest je bila njegov najveći izazov. Noć prije debija na Paraolimpijskim igrama u Pekingu 2008. godine Jawad se razbolio od simptoma sličnih gripi i proljeva.

Pretpostavio je da se radi samo o želučanim tegobama, no po povratku u Veliku Britaniju simptomi su se pogoršali.
""Previjao sam se od bolova, ponekad bih se onesvijestio. Nisam mogao jesti, vidio sam krv u stolici, izgubio sam oko 12 kilograma u otprilike osam tjedana i znao sam da nešto ozbiljno nije u redu"", govori Jawad za BBC.
Odvezen je u bolnicu i dijagnosticirana mu je Crohnova bolest, doživotno stanje koje uzrokuje upalu probavnog sustava, što dovodi do iscrpljujućih grčeva u želucu i umora. Bolest je sputala Jawadovu karijeru. Rasplamsala bi se kad je želio trenirati, dovodeći pod upitnik njegove planove. Krenula su i pitanja obitelji i trenera o tome je li došlo vrijeme za povlačenje. I 2009. godine učinio je upravo to. S 19 godina proveo je šest mjeseci na oporavku, no nije se mogao kloniti sporta. Koketirao je s veslanjem i stolnim tenisom, ali mu je dizanje utega bilo u srcu.
Kad je imao 21 godinu, liječnici su mu rekli da mu je potrebna hitna sedmosatna operacija za uklanjanje dijela upaljenog debelog crijeva. Rečeno mu je da pripremi prijatelje i obitelj za najgori ishod. Jawad je preživio i počeo razmišljati o Londonu 2012., gdje je završio na četvrtom mjestu, a zatim je četiri godine kasnije osvojio srebro.
Zbog bolesti je znao da mora učiniti nešto drastično kako bi sudjelovao na odgođenim Igrama u Tokiju i rekao je: ""Morao sam se neizravno izolirati na oko tri godine."" Kad je ovaj proces započeo, nije znao da će ga ostatak svijeta slijediti zbog širenja covida-19 2020. godine. Prvotnu odluku donio je nakon što mu je liječnik rekao da su lijekovi prestali djelovati i da postoje samo dvije mogućnosti.
Operacija, kemoterapija ili nastavak borbe pod vlastitim uvjetima
Jedna mogućnost bila je ugradnja stome - otvora u trbuhu koji ispušta otpad iz tijela - a druga pokušati s terapijom matičnim stanicama, koja bi uključivala agresivnu kemoterapiju. Dok je odmjeravao mogućnosti, najavljeno je da će Olimpijske i Paraolimpijske igre biti odgođene za godinu dana. Jawadova odluka je pala - htio je prvo otići u Tokio.
""Nisam mogao prihvatiti da neću ni pokušati. Svaki dan je bio borba. Morao sam živjeti vrlo strogim načinom života kako bih to izveo. Jedini način da se pokušam kvalificirati bio je pokušati kontrolirati sve varijable"", objašnjava Jawad.
Od pomne pripreme hrane do izbjegavanja prijatelja i obitelji, izolacija je pomogla u upravljanju Crohnovom bolešću. Dodatna godina za pripreme, koju je donijela globalna pandemija, također mu je išla na ruku. ""Nikad ne bih uspio da su Igre održane 2020., a dodatna godina mi je omogućila da se bolje pripremim"", dodaje Jawad. S obzirom na to da se održalo nekoliko kvalifikacijskih natjecanja, Jawad je morao dobro isplanirati svoje nastupe i nije se zadovoljio ishođenjem pozivnice.
Pozvan je u britansku reprezentaciju za Svjetsko prvenstvo u para-dizanju utega u Tbilisiju u Gruziji u svibnju ove godine.
A post shared by Ali Jawad (@alijawadpowerlifter)
""Odlaskom u Tbilisi bio sam pred završetkom paraolimpijske karijere jer nisam bio ni blizu kvalifikacija, nisam bio ni blizu osam najboljih i tijelo mi nije davalo ono što sam želio"", kaže Jawad.
Bio je taktičan, računajući koliko se minimalno mora podići da bi se plasirao u Tokio, bez pretjerivanja, a to se isplatilo posljednjim mjestom koje vodi u Japan. 
""Znam da ovo zvuči pomalo čudno, ali to je vjerojatno bila najbolja izvedba u mom životu iako je bila 30 kilograma ispod mog najboljeg rezultata. Kad sam došao do nastupa u Gruziji, već to mi se nekako činilo kao medalja, a dolazak u Japan vjerojatno je najveće postignuće u mom životu"", objašnjava Jawad, čiji je nadimak u njegovu Loughboroughu The Showman zbog njegovih proslava skokovima koje su postale viralne na društvenim mrežama.
U Tokiju bi, kaže, volio uživati u trenutku. U posljednjih nekoliko mjeseci stekao je perspektivu o tome što se dogodilo od njegove dijagnoze prije 12 godina.
Ne želi da ga se pamti po medaljama, nego prelaženju svake prepreke
""Medalja nikada neće predstavljati koliko sam uložio u proces. Ovaj put sam doslovno uložio dušu u ovaj ciklus. Ono što želim da ljudi pamte o mojoj karijeri nisu osvojene medalje, rekordi koje sam postavio ili slavlja. Želim da uzmu u obzir činjenicu kako sam, bez obzira na to što je stavljeno ispred mene, uvijek pronalazio put preko prepreka. Vjerojatno sam morao raditi stvari koje mnogi liječnici baš i ne preporučuju, pa zbog toga ne savjetujem ljude koji pate od Crohnove bolesti i oboljele od kolitisa što trebaju učiniti"", ističe britanski paraolimpijac.
Jawad kaže da će ovo biti njegove posljednje Paraolimpijske igre, ali ne planira se odmah umiroviti: ""Ne znam mogu li proživjeti još jedan ovakav ciklus."" Jawad je još uvijek jedan od najmlađih dizača u konkurenciji, mnogi su u 40-im godinama, te se nada natjecanju na Igrama Commonwealtha sljedećeg ljeta u Birminghamu.
""Volio bih se povući na domaćem tlu, na multisportskom događaju pred prijateljima i obitelji. Ima li boljeg načina za to nego u Birminghamu?"" zaključuje Jawad za BBC.
*Priča je na BBC-ju objavljena uoči Jawadova nastupa na Paraolimpijskim igrama, na kojima je zauzeo šesto mjesto. ""Veliko šesto mjesto, tako sam ponosan na sebe što sam uopće došao ovdje. Cijelo vrijeme sam govorio da mi cilj nije medalja. Došao sam tu nakon pet godina borbe s komplikacijama Crohnove bolesti. Bolest sam izgurao do ljudskih granica, nikad prije viđenih, i odradio sam proces do kraja bez obzira na ishod. Već time sam pobijedio, i to pod svojim uvjetima"", napisao je nakon nastupa na Instagramu.
A post shared by Ali Jawad (@alijawadpowerlifter)",sport
https://web.archive.org/web/20210902192949/https://www.index.hr/sport/clanak/pavao-jozic-propustio-mecloptu-i-zavrsio-nastup-na-paraolimpijskim-igrama/2299927.aspx,pavao-jozic-propustio-mecloptu-i-zavrsio-nastup-na-paraolimpijskim-igrama,"HELENA Dretar Karić ostala je bez plasmana u četvrtfinale Paraolimpijskih igara u Tokiju u kategoriji 3 igračice u kolcima, a nastup na Igrama završio je i Pavao Jozić u kategoriji 7 stojećih igrača.
Dretar Karić je u razigravanju za plasman u četvrtfinale izgubila od Slovakinje Alene Kanove s 1:3 (11:9, 4:11, 4:11, 6:11).
Dretar Karić je dobro ušla u meč, dobila je prvi set s 11:9, međutim u nastavku je Slovakinja zaigrala daleko bolje nanizavši tri seta za pobjedu.
Slovakinju, koja ima četiri paraolimpijske medalje u ovoj kategoriji, pri čemu i zlato iz Sydneyja, sada u četvrtfinalu čeka prva nositeljica turnira, zlatna iz Londona i brončana iz Rija Šveđanka Anna Carin Ahlquist.
Za 42-godišnju Varaždinku ovime nisu završile Paraolimpijske igre u Tokiju. Ispred nje je i nastup u ekipnoj konkurenciji zajedno s Anđelom Mužinić s kojom je prije pet godina u Rio de Janeiru osvojila srebro.
Nešto kasnije u kategoriji 3 će naša druga predstavnica Anđela Mužinić loviti polufinale protiv Koreanke Jiyu Yoon, koja je na posljednjem POI-ju u Rio de Janeiru bila četvrta.
Mužinić je do četvrtfinala stigla uvjerljivim pobjedama protiv Meksikanke Edith Lopez Sigalu (3:0), Talijanke Michaele Brunelli (3:1) i Argentinke Veronice Blanco (3:0).
Jozić propustio meč-loptu
Naš jedini predstavnik u muškoj konkurenciji Pavao Jozić, koji nastupa u kategoriji 7 stojećih igrača, nije se uspio plasirati u drugi krug natjecanja nakon što je izgubio i drugi meč u skupini od Brazilca Sergia Salmina Filha s 2:3 (11:8, 11:9, 6:11, 11:13, 3:11).
Jozić je vodio 2:0 u setovima, a u četvrtom setu je imao i meč-loptu na 11:10, no Brazilac je uspio osvojiti set, a potom u petom slaviti s 11:3 za ukupnu pobjedu i prolaz dalje.
U prvom kolu 27-godišnji Samoborac, član STKI Synergiia, izgubio je od brončanog iz Rio de Janeira i vodećeg s rang-liste Kineza Shuo Yana s 0:3.",sport
https://web.archive.org/web/20210902192953/https://www.index.hr/vijesti/clanak/peovic-bi-vise-neradnih-dana-ekonomist-ako-zelimo-bolje-zivjeti-moramo-vise-raditi/2301087.aspx,peovic-bi-vise-neradnih-dana-ekonomist-ako-zelimo-bolje-zivjeti-moramo-vise-raditi,"PREDSJEDNICA Radničke fronte i saborska zastupnica Katarina Peović uputila je prijedlog saboru u kojemu traži da se praznici, koji bi bili neradni dani, a koji padaju u subotu ili nedjelju, prebace na prvi radni dan.
Peović je to predložila u Zakonu o blagdanima, spomendanima i neradnim danima. Kako piše Hina, Peović ističe kako su blagdani i praznici dani odmora za radnike, stoga im treba omogućiti da tim danima ne rade
Ove godine puno praznika pada vikendom
Dodatan poticaj za svoj prijedlog našla je i u činjenici da ove godine velik broj blagdana i praznika pada na vikend, uključujući već prošle 1. svibnja (subota), Veliku Gospu (nedjelja), ali i nadolazeće Božić (subota) te Svetog Stjepana (nedjelja).

Zastupnica argumentira i kako više od 85 zemalja ima regulative za javne praznike i blagdane koji kalendarski padaju u nedjelju. U Velikoj Britaniji i Sjedinjenim Državama, kada praznici padaju za vikend, neradni se dan prebacuje na prvi idući radni dan, a tako je i u nekim zemljama bivše SFRJ. I Srbija, primjerice, ima takvu praksu, nešto slično imaju Italija i Španjolska, a o kompenzaciji praznika koji padaju na vikend razmišlja i Njemačka.
Odvjetnica Alaburić podržava ideju Peović
Pitali smo za mišljenje odvjetnicu Vesnu Alaburić, odnosno koliko je zakonski moguće ovakvo što izvesti.
""Naravno da je moguće propisati da će neradni biti prvi sljedeći radni dan ako je blagdan ili zakonom utvrđeni neradni dan u nedjelju. Za to je potrebna vrlo jednostavna izmjena Zakona o blagdanima, spomendanima i neradnim danima u Republici Hrvatskoj. Takvo rješenje postojalo je u bivšoj Jugoslaviji, a postoji i danas u Bosni i Hercegovini"", njezine su riječi.
""Postoji i u nekim drugim zemljama. Inicijativu Katarine Peović smatram dobrom i u potpunosti je podržavam"", rekla je Alaburić.
Novotny: Hrvatska ima problem s produktivnošću
No, ekonomski analitičar Novotny, kojega je kontaktirao Index, ne slaže se s potrebom za tim.
""Objektivno, svi ti zahtjevi, od onog o neradnoj nedjelji pa do ovoga, vode nas prema porastu kulture nerada. Jedno od temeljnih ekonomskih načela i principa je kompromis između rada i dokolice. Hrvatska je sklona tim diskusijama, koje često idu u prilog dokoličarenju, pa je to jedan od razloga zašto nemamo produktivnost. Hrvatska, dakle, ima veliki problem s produktivnošću i stvaranjem nove vrijednosti, što je osobina postkomunističkih zemalja, kao i onih mediteranskih. Uostalom, grčka kriza nam je pokazala da je produktivnost njihovih radnika bila na razini Turske, a plaće na razini zapadne Europe. Moramo razumjeti, osobito ako želimo bolje živjeti, da se mora više raditi i da bilo koji koncept uz koji se količina rada smanjuje zaustavlja stvaranje novih vrijednosti"", objasnio je Novotny.
Dotaknuo se tranzicijskog procesa.
""Hrvatska još uvijek nije dovršila tranzicijski proces prema tržišno orijentiranom gospodarstvu. Slovenija je to davno apsolvirala, a u Hrvatskoj je kultura nerada raširena, kao što je rašireno i rentijerstvo zahvaljujući geografskom položaju. Recimo, njemačka vlada je smanjila radni tjedan na 30 sati i povećala se produktivnost rada, ljudi su našli druge poslove i radili, nisu dokoličarili. U dijelu Hrvatske je kultura rentijerska, tu se radi pola godine, da bi se pola godine moglo dokoličariti. Zato ova inicijativa samo pojačava rentijersku kulturu"", njegove su riječi.
Usporedba zagrebačkog i ljubljanskog holdinga
""Tu je, uostalom, i problem niske produktivnosti, posebno u državnom sektoru. Zagrebački holding ima 50 posto nižu produktivnost nego isti u Ljubljani, koji obavlja jednak volumen posla s manje zaposlenih"", poručio je. 
""Hrvatska ima jako nisku kulturu rada. Od ukupne populacije tu radi 48 posto ljudi. To je ispod prosjeka. Slovenija je tu na 72 posto. A da ne govorimo o zapadnoeuropskim državama"", kaže Novotny.
Nacije koje su razvile institucionalni okvir u korist rada su uspješnije
Rekao je da se odnos kompromisa između rada i odmora u ekonomiji naziva i ""labour-leisure trade-off"". Spomenuo je djelo Why Nations Fail: The Origins of Power, Prosperity and Poverty autora Darona Acemoglua i Jamesa Robinsona.
""Radi se o sjajnom djelu koje govori zašto nacije nisu bogate. Kazuje da su nacije koje su razvile institucionalni okvir u korist rada uspješnije. Tu je i usporedba Meksika i Sjedinjenih Američkih Država na primjeru američkog grada Nogalesa i meksičkog grada Nogalesa. U oba žive Meksikanci. U američkom je BDP 50 tisuća dolara, a u južnom deset tisuća dolara. No, kultura rada u sjevernom je društveno pravilo, za razliku od meksičkog. A i mi nismo homogeni. Imamo regije, dakle, možemo reći da je Međimurje orijentirano u korist rada, a na jugu je rentijerstvo, tu se misli da se u pola godine može zaraditi i drugih pola godine ne raditi. A da ne govorimo kako stojimo prema ostatku Europe"", zaključio je Novotny.",vijesti
https://web.archive.org/web/20210902192949/https://www.index.hr/sport/clanak/pjanic-odgovorio-na-tjeranje-iz-barcelone-ja-mogu-svugdje-igrati/2301254.aspx,pjanic-odgovorio-na-tjeranje-iz-barcelone-ja-mogu-svugdje-igrati,"MIRALEMA PJANIĆA uprava, trener i navijači tjeraju iz Barcelone manje od godinu dana nakon što je taj klub za njega platio 60 milijuna eura odštete i učinio ga jednim od pet igrača s najvećom plaćom. 
Trener Koeman ga je ubrzo nakon toga otpisao, a Barcelona je otkrila da je u katastrofalnoj financijskoj situaciji, na rubu bankrota.
Zato je ovog ljeta krenula u veliku rasprodaju i rješavanje najskupljih igrača, u sklopu koje je morao otići Antoine Griezmann, ali i najveći, Lionel Messi.
S druge strane, Pjanić, kojeg nitko u Barceloni i oko nje ne želi, i dalje je u klubu iako je otpisan i preskup te bez obzira na to što bi Barcelona, ako se riješi njegove visoke plaće, uštedjela značajnu svotu.
Pjanić uopće ne igra za Barcelonu ove sezone, što je neke navijače BiH nagnalo da se zapitaju kako onda može imati zajamčeno mjesto u prvoj momčadi reprezentacije.

Grafika: Sofascore za IndexSport
Nakon što je odigrao cijelu utakmicu u senzacionalnom remiju BiH kod Francuske (1:1) u kvalifikacijama za SP 2022., Pjanić je komentirao svoju situaciju 
""Bilo mi je drago biti s reprezentacijom i igrati svih 90 minuta. Znamo u kakvoj sam situaciji, takva je sudbina i cijelu karijeru sam se borio. Danas je možda teži period za mene, ali nikad nisam odustao i znam da svugdje mogu igrati. Nema predaje, maksimalno profesionalno se ponašam i za mene je sve ovo san. Idemo dalje, borit ću se i siguran sam da ću uskoro ponovo biti na terenu.""
Pjanića je na Twitteru podržala legenda BiH nogometa Sergej Barbarez: ""Ljudi moji, zapamtite. Miralem da uzme pet godina apstinencije od nogometa, on treba, on mora i, što je najvažnije, može igrati!""
Ljudi moji zapamtite 😉, Miralem da uzme 5god abstinencije od fudbala , on TREBA , on MORA i što je najvažnije , on MOŽE da igra !!!#FRABIH",sport
https://web.archive.org/web/20210902192953/https://www.index.hr/vijesti/clanak/plenkovic-se-hvali-brzim-oporavkom-ekonomistica-bugarska-bi-nas-mogla-prestici/2301333.aspx,plenkovic-se-hvali-brzim-oporavkom-ekonomistica-bugarska-bi-nas-mogla-prestici,"PREMIJER Andrej Plenković nedavno se pohvalio kako je rast BDP-a od 16.1 posto potvrda da se hrvatsko gospodarstvo brzo oporavlja
Državni zavod za statistiku objavio je podatke za drugi kvartal 2021., u kojemu je dakle zabilježen rast BDP-a od 16.1 posto. Plenkoviću je to dobro došlo za pohvaliti se pa je kazao i da su ti podaci potvrda kako je hrvatska vlada dala snažan odgovor na krizu i osigurala gospodarsku stabilnost u uvjetima pandemije. 
No, recimo da je pad u drugom kvartalu 2020. iznosio 14.4 posto, pa se logično zapitati o kakvom ustvari brzom oporavku govori Plenković, odnosno je li njegov trijumfalizam opravdan.
Također, danas je o ovoj temi govorio i potpredsjednik vlade i ministar financija Zdravko Marić, koji je rekao da smo u zoni rasta od oko sedam posto na razini cijele godine.
Vizek: Ta brojka je očekivano visoka
Pitali smo Marušku Vizek s Ekonomskog instituta o tome koliko se tu radi o istinskom putu bržeg oporavka.
""Iz perspektive odnosa s javnošću ta brojka, pogotovo tako dvocifrena, dobro zvuči. No, ta brojka je očekivano visoka, jer je prošle godina velika bila stopa pada. Bilo bi jako loše da je drugačije, no dobro zvuči, a vlada koristi priliku da se pohvali, pogotovo jer građani nisu upoznati s tim da se i očekivao porast. No, i profesionalno je i ljudski od vlade očekivati da će se pohvaliti s takvom viješću, ne bih to zamjerila"", ističe Vizek.
Pitamo je ustvari kako stoji hrvatska ekonomija.
""To je već šira slika, a tu se nemamo čime puno pohvaliti. Temeljni razlog je nedostatni rast proizvodnosti, a što se događa zbog nedostatka bitnih ekonomskih reformi u zemlji, što je dugoročni problem koji nas prati tri desetljeća. Bili smo treća najbogatija nova članica Europske unije, a sad smo postali druga najsiromašnija s tendencijom da nas prestigne najsiromašnija, a to je Bugarska"", rekla je Vizek.
O inflaciji
Stručnjaci govore i o problemu inflacije.
""Zasad vidimo da je to trenutno pitanje poremećaja na svjetskim tržištima, ona je nešto veća nego što je bilo projicirano, pogotovo u eurozoni. Možemo se nadati kako se ne radi o trenutnoj pojavi, odnosno da je riječ o disbalansu oko ponude i rasta potražnje, a ne da je riječ o širem monetarnom fenomenu"", govori.
""On bi značio da je za razliku od financijske krize iz 2008. godine došlo do financiranja iz primarne emisije potrošnje poduzeća i građana, što bi značilo tiskanje novca kako bi se financirali poticaji za poduzetnike i stanovništvo, što se još uvijek ne može isključiti kao možebitni uzrok ove inflacije. Kad bi to bio slučaj, to je ozbiljniji problem"", objasnila je.
Vušković: Jesmo, izašli smo iz recesije, ali Hrvatska je tek na 65 posto prosjeka EU
Ekonomski stručnjak Petar Vušković govori kako tu dva pojma treba razlikovati.
""Prvo što treba znati - rast nije isto što i razvoj. I tu treba znati da je Hrvatska tek na 65 posto prosjeka Europske unije, ali treba biti objektivan pa reći da jesmo službeno izašli iz recesije. To je točna politička poruka koju je rekao premijer Andrej Plenković"", naveo je Vušković.
Pitamo ga što je ustvari generiralo taj porast.
""To nije turizam. Gleda se drugi kvartal, to su travanj, svibanj i lipanj. Hrvatska inače oko tri četvrtine svojih prihoda ostvaruje u srpnju, kolovozu i rujnu, ali u drugom kvartalu generator nije turizam, nego rast osobne potrošnje. Konkretno, mi smo imali situaciju da smo naglo otvorili ekonomiju, a ljudi su nastojali zadovoljiti potrebe koje nisu mogli u vrijeme lockdowna. Stalno se govori da je glavna karika turizam, ali mi više uprihodimo od izvoza roba i usluga nego od turizma. Od turizma je na godišnjoj razini prihod od 10 milijardi eura, a izvoz roba i usluga iznosi 15 milijardi eura. Dakle, osnovni makroekonomski agregat jesu rast osobne potrošnje i izvoz roba i usluga"", poručio je.
Pojava inflacije je glavni problem
Dotaknuo se 2020.
""Što se tiče 2020., ona je zapravo ekonomska rupa. Mi imamo od 2013. stabilan rast, u 2020. imamo rupu, a kad je imate, morate se izvući, to je stadij oporavka. Recesija je trajala točno godinu i tri mjeseca, a sad moramo osigurati zdrave stope rasta, koje čine sve ono iznad tri posto"", riječi su Vuškovića.
Dodaje da je sad glavni problem pojava inflacije.
""Ona iznosi 2.3 posto, a ako pređe tri posto, Hrvatska narodna banka će morati djelovati, što bude kroz dva mehanizma, jedan je stopa obvezne rezerve, a drugi su operacije novca na otvorenom tržištu. Ako ekonomija ne počne rasti, ako prođemo stopu inflacije od tri posto, onda nam prijeti stagflacija, što je situacija visoke inflacije koju stručnjaci predviđaju, što znači još dublju krizu.""
Pet ključnih koraka
Zato, govori, potrebno je učiniti pet koraka kako bi nastavili s rastom.
""Prvo je ""big game privatizacija"". Država ima udjele u više od tisuću poduzeća, dobar dio posluje s gubitkom. Mi moramo napraviti analizu, vidjeti koja su poduzeća uteg i gledati da što više novca izvučemo za privatizaciju. Drugo je uvesti euro koji će osigurati jeftiniji pristup kapitalu. Treće, smanjiti državnu potrošnju. Četvrto, reforma javne uprave. Važno je da je decentraliziramo. Ako gledamo omjer raspodjele novca, on sad ide 90:10 u korist države naspram lokalne zajednice. U EU je prosjek 70:30. Peto, rezanje administracije i digitalizacija. Treba izbaciti sve što koči ekonomiju, mi jesmo administraciju rasteretili za 2.1 milijardu kuna, to je dobro, ali treba nastaviti s takvom tendencijom"", zaključio je Vušković.",vijesti
https://web.archive.org/web/20210902192953/https://www.index.hr/vijesti/clanak/pocinje-sudjenje-elizabeth-holmes-najmladjoj-milijarderki-koja-je-prevarila-svijet/2300728.aspx,pocinje-sudjenje-elizabeth-holmes-najmladjoj-milijarderki-koja-je-prevarila-svijet,"OVAJ tjedan počinje suđenje Elizabeth Holmes, osramoćenoj osnivačici i bivšoj izvršnoj direktorici Theranosa. Prošlo je više od tri godine otkako je protiv nje podignuta optužnica za više prijevara zbog navoda da je svjesno pogrešno predstavljala mogućnosti tehnologije za testiranje krvi svoje kompanije.
Neko je vrijeme Holmes bila hvaljena kao vizionarka. Odustala je od Sveučilišta Stanford i 2003. u dobi od 19 godina osnovala Theranos s uzvišenom misijom revolucioniranja testiranja krvi. Nadahnut njezinim strahom od igala, Theranos obećao je pacijentima mogućnost testiranja na stanja poput raka i dijabetesa sa samo nekoliko kapi krvi, piše CNN.
Od početaka 2003. godine kad je osnovala farmaceutsku tvrtku Theranos, preko vrhunca u 2014. godini kad ju je Forbes proglasio najmlađom milijarderkom, do, kako se čini, konačnog pada, slika Holmes u javnosti prošla je transformaciju od mlade rastuće poduzetničke nade do prevarantice koja zlostavlja svoje zaposlenike. Od ideje koja ju je lansirala u zvijezde, revolucionarne metode vađenja i analiziranja krvi, danas su ostale samo ruševine.
Zvali su je ""sljedeći Steve Jobs""
S lancem ljekarni Walgreensom 2013. godine sklopila je maloprodajno partnerstvo i privukla moćne partnere poput bivših američkih državnih tajnika Henryja Kissingera i Georgea Shultza, kao i generala i budućeg ministra obrane Jamesa Mattisa. Kako je vrijednost kompanije skočila, dosegnuvši ubrzo devet milijardi dolara, tako su se povećali i njezin profil i neto vrijednost. Na naslovnicama časopisa bila je hvaljena kao najbogatija žena koja je sama stvorila svoje bogatstvo i ""sljedeći Steve Jobs"", a ovaj imidž i sama je pomogla njegovati.
Onda se sve srušilo. Istraga Wall Street Journala u listopadu 2015. dovela je u pitanje mogućnosti kompanijskog uređaja za testiranje krvi Edisona, kao i Theranosove metode ispitivanja. Ulagači su Theranos naknadno tužili zbog prijevare, američka vlada mu je oduzela dozvolu za ispitivanje krvi i na kraju u rujnu 2018. ugasila kompaniju.
Zavjera i serijska prijevara
Nakon višemjesečnih odgoda zbog pandemije i rođenja njezinog prvog djeteta, Holmes (37) će se sada na saveznom sudu u San Joseu suočiti s dvije točke optužnice za zavjeru radi prijevare i 10 točaka optužnice za serijsku prijevaru. Odabir porote počinje u utorak, a očekuje se da će slučaj trajati mjesecima.
Holmes i Theranosov bivši glavni operativac Ramesh Balwani, koji su bili u intimnoj vezi dok su radili zajedno, optuženi su da su se uključili u višemilijunsku shemu za prijevaru ulagača od 2010. do 2015. godine, kao i u shemu prijevare liječnika i pacijenata koji su platili za usluge testiranja krvi od 2013. do 2016. Oboje su se izjasnili da nisu krivi te im prijeti kazna do 20 godina zatvora, kao i novčana kazna od 250.000 dolara, plus odšteta za svaku točku prijevare.
Pravni stručnjaci kažu da će središnje mjesto suđenja biti pitanja o tome što je Holmes znala, kada je to znala i je li namjeravala prevariti. ""Je li imala uređaj koji nikad ne bi mogao raditi ili koji još nije mogao raditi. Ovo drugo je prilično mutno"", rekla je Nancy Gertner, bivša američka federalna sutkinja i predavačica na Pravnom fakultetu Sveučilišta Harvard.

Je li namjerno lagala da bi prevarila ljude?
""Najteže je dokazati namjeru. Je li namjerno lagala da bi prevarila ljude?"" rekao je Thomas Joo, profesor na Pravnom fakultetu UC Davis, specijaliziran za kriminal u korporativnom upravljanju.
Nije jasno koja će biti strategija obrane, ali odvjetnici Holmes otvorili su joj mogućnost da potencijalno upre prstom u Balwanija. Uspjeli su postići da im se sudi odvojeno, a novootkriveni sudski dokumenti otkrivaju i zašto. Holmes planira optužiti Balwanija za psihološko, emocionalno i seksualno zlostavljanje, detaljno opisujući taktiku koju je navodno koristio kako bi nad njom imao kontrolu, te psihološki utjecaj spomenutog zlostavljanja. Prema sudskom podnesku, Balwani odlučno poriče ove tvrdnje.
U podnesku Balwanijevih odvjetnika priznaju se planovi Holmes za uvođenje dokaza da ju je Balwani verbalno omalovažavao, kontrolirao što jede, kako se odijevala i s kim je komunicirala, ""u biti dominirajući njome i oduzimajući joj sposobnost donošenja odluka"". U podnesku se navodi da su optužbe ""duboko uvredljive za gospodina Balwanija"" i ""osobno razorne za njega"".
Prije novih otkrića iz dokumenata koji su prethodno zapečaćeni, odvjetnici Holmes prošle su godine najavili da planiraju izvesti dokaze ""koji se odnose na duševnu bolest ili defekt ili bilo koje drugo psihičko stanje optuženika koje se odnosi na pitanje krivnje"". Naveli su planove za korištenje svjedočenja kliničkog psihologa čiji se rad usredotočuje na psihosocijalne posljedice nasilja, traume i viktimizacije.
Kao odgovor, savezni tužitelji dobili su mogućnost da Holmes pregledaju dva stručnjaka - psiholog i psihijatar - tijekom dva uzastopna dana, ne duže od 14 sati ukupno. Sud je isključio određene argumente obrane kao odgovor na zahtjev tužitelja da to učini. Na primjer, Holmes ne može tvrditi da je na vladu ""utjecala koordinacija novinara ili poslovnih konkurenata"", ali može raspravljati o ""detaljima, temeljitosti ili dobroj vjeri kriminalističke istrage"".
Sud je također odbacio ideju korištenja naivnosti ili lakovjernosti kao obrane. Tužitelji su izrazili zabrinutost da će Holmes tvrditi kako je poslovala na način koji je u skladu sa širom poslovnom praksom u Silicijskoj dolini širenja poslovanja prikupljanjem financijskih sredstava, te da je u tome zaustavljena. Holmes je obećala kako neće tvrditi da je spriječena u prikupljanju novca, a sud je najavio da će dopustiti ""općenito pošten komentar"" na marketing startupova.
Moguće je da će obrana kompanijske objave prikazati kao korporativni optimizam ili hiperbole, što se često događa u slučajevima kad su tvrtke optužene da su lagale ulagačima, smatra Gertner. Ako to bude slučaj, porotnici će na kraju morati odlučiti postoji li ""znatna razlika"" između onoga što se tvrdi i onoga što je istina.
Svjedočit će 280 ljudi, među njima Rupert Murdoch
Tužiteljstvo je podnijelo popis svjedoka od gotovo 280 ljudi, koji uključuje neke od najpoznatijih suradnika Holmes. Među ostalima na popisu su: medijski mogul Rupert Murdoch, koji je svojedobno navodno bio najveći investitor s više od 100 milijuna dolara; David Boies, istaknuti odvjetnik koji je zastupao Harveyja Weinsteina te je neko vrijeme bio investitor, član uprave i odvjetnik Holmes i Theranosa; kao i Mattis i Kissinger.
Očekuje se da će svjedočiti i 11 pacijenata koji kažu da su na njih utjecali netočni rezultati Theranosovih testova, kao i devet liječnika čiji su pacijenti dobili nepouzdane testove. Jedna žena s popisa ranije je govorila kako je pobacila zbog pogrešne dijagnoze.
""Što više suosjećanja izaziva svjedok, veća je vjerojatnost da će njegovo svjedočenje ostaviti dojam na porotnike. Poznate i bogate osobe vjerojatno neće izazvati simpatije kod porotnika ako su u prijevari izgubili novac"", rekao je George Demos, bivši tužitelj američkog Povjerenstva za vrijednosnice (SEC) i profesor prava na UC Davisu.
Holmes je nastojala isključiti svjedočenje pacijenta, navodeći kao razlog nedostatak dokaza o tome što je uzrokovalo nepouzdane rezultate. Pristup bazi podataka Theranosa, koja se koristila za pohranjivanje svih rezultata testova pacijenata i podataka o kontroli kvalitete, neće se citirati na suđenju. Nakon što je Theranos u srpnju 2018. predao bazu podataka s lozinkom, ali ne i privatnim ključem potrebnim za pristup šifriranoj bazi podataka, demontiran je fizički poslužitelj u kojem se nalazi baza podataka. Pacijenti koji svjedoče neće moći govoriti o ""bilo kakvoj fizičkoj, financijskoj ili emocionalnoj šteti koju su mogli doživjeti"", odlučio je sud.
Ne zna se hoće li Holmes svjedočiti
U doba procvata kompanije Holmes je bila predmet velike fascinacije i medijske pažnje koja je idealizirala nju i njezin rad. Pažnja nije nestala ni kasnije, snimljen je dokumentarac, uskoro stiže televizijska serija, planira se i igrani film, postoje i najmanje dva podcasta posvećena praćenju suđenja.
Hoće li Holmes svjedočiti ostaje otvoreno pitanje o kojem se vjerojatno neće odlučivati neko vrijeme.
""Većina odvjetnika za kazneno pravo rekla bi klijentu da to ne čini, ali klijent je šef. Možda ima vrlo čvrsto uvjerenje u svoju nevinost. Možda će inzistirati da svjedoči unatoč savjetima odvjetnika"", rekao je Joo, dodajući kako bi u slučaju obrane na temelju mentalnih bolesti mogla postojati sklonost da Holmes svjedoči kako bi je porota izravno čula.
Prema novootkrivenim dokumentima, Holmes će vjerojatno svjedočiti o zlostavljanju koje je navodno doživjela od  Balwanija.
""Ako joj porota povjeruje i razvije suosjećanje prema njoj te ako vještačenje dodatno potkrijepi njezine tvrdnje o mentalnom hendikepu, obrana bi mogla promijeniti ishod suđenja u njezinu korist. S druge strane, ako joj porota ne vjeruje ili ako tužitelj uspješno napadne njezin kredibilitet, takva obrana mogla bi samo pogoršati stvari"", rekla je za CNN Miriam Baer, profesorica prava na Brooklyn Law Schoolu.",vijesti
https://web.archive.org/web/20210902192949/https://www.index.hr/sport/clanak/pogledajte-pad-marca-marqueza-pri-brzini-od-270-kmh/2300043.aspx,pogledajte-pad-marca-marqueza-pri-brzini-od-270-kmh,"ŠESTEROSTRUKI prvak motociklističke MotoGP klase Marc Marquez doživio je nesreću tijekom treninga na Silverstoneu u petak.
Marquez je dominirao treningom prije nego što je izgubio kontrolu nad svojom Repsol Hondom i pao.
Sam je ustao i napustio stazu.
Puno veće posljedice pretrpio je njegov motocikl, koji je potpuno uništen.
► KLIKNI OVDJE I POGLEDAJ PAD MARQUEZA",sport
https://web.archive.org/web/20210902192949/https://www.index.hr/sport/clanak/policajac-drzao-koljeno-na-vratu-nba-kosarkasa-koji-se-zalio-da-ne-moze-disati/2300218.aspx,policajac-drzao-koljeno-na-vratu-nba-kosarkasa-koji-se-zalio-da-ne-moze-disati,"KRAJEM srpnja iz Amerike je stigla vijest o uhićenju Jaxsona Hayesa, mladog košarkaša New Orleans Pelicansa, nakon što je policija stigla pred njegovu kuću zbog poziva o mogućem obiteljskom nasilju.
Nekoliko dana kasnije TMZ je objavio snimku na kojoj se vidi kako tri policajca pokušavaju savladati 211 cm visokog košarkaša ispred ulaza u kuću, a jedan ga elektrošokira. 
Policija Los Angelesa uskoro je pokrenula istragu zbog moguće prekomjerne upotrebe sile, a u petak je objavila puno dulju snimku kamere s tijela jednog od policajaca.

Na njoj se vidi kako jedan policajac drži koljeno na Hayesovu vratu, dok 21-godišnjak više puta pokušava procijediti ""ne mogu disati"", što je užasnulo Ameriku i podsjetilo na slučaj Georgea Floyda, koji je u identičnoj situaciji prošle godine izgubio život i postao jedan od simbola pokreta Black Lives Matter.
No na ovoj se snimci vidi da je situacija eskalirala nakon što je Hayes odgurnuo jednog od policajaca prema zidu, uslijed čega su ga trojica pokušala obuzdati i staviti mu lisice.
► KLIKNI OVDJE I POGLEDAJ SNIMKU.
Jedan mu je policajac stavio koljeno na vrat, što je metoda koju su nakon smrti Georgea Floyda zabranili brojni policijski ogranci u SAD-u, uključujući LAPD. Hayes je barem četiri puta izustio: ""Ne mogu disati."" Zatim je drugi policajac rekao ovom da makne koljeno, što je on istog trenutka i učinio. Nekoliko sekundi kasnije Hayesa su elektrošokirali u prsa.
Košarkaš se i dalje opirao i svađao s policajcima, iako ga je djevojka, navodna žrtva nasilja, preklinjala da prestane. Nakon svega Hayes je priveden zbog opiranja uhićenju.
Prije samog sukoba situacija je bila vrlo napeta. Policija je Hayesa i još jednu osobu zatekla na prilazu kući, a on je objasnio da se posvađao s djevojkom, da je bacala neke stvari na njega i da sad on i rođak to čiste. Hayes je bio vidljivo naživciran dolaskom policije, htio se vratiti u kuću i inzistirao da im treba nalog ako žele ući. Rođak ga je pokušavao primiriti, ali i braniti od policije.
Policija je pred kuću mladog centra Pelicansa stigla nakon poziva rođakinje njegove djevojke, od koje je primila poruku da je Hayes ""postao glasan i nasilan"". Prema američkim izvješćima, djevojka je odbila surađivati s policijom u istrazi.",sport
https://web.archive.org/web/20210902192953/https://www.index.hr/vijesti/clanak/potop-u-sadu-sve-vise-mrtvih-zadnje-sto-su-mi-rekli-je-da-voda-upada-kroz-prozor/2301267.aspx,potop-u-sadu-sve-vise-mrtvih-zadnje-sto-su-mi-rekli-je-da-voda-upada-kroz-prozor,"OLUJNE kiše i poplave koje su u srijedu navečer pogodile New York i okolnu regiju odnijele su najmanje 14 života, objavili su u četvrtak dužnosnici, dok američki mediji navode da je poginulo 22 ljudi. 
Gradonačelnik New Yorka Bill de Blasio objavio je na konferenciji za novinare da je 9 Njujorčana izgubilo život tijekom noći, dok je u susjednom New Jerseyju poginulo pet osoba u povijesnim poplavama nakon uragana Ida.
TV kanal NBC govori o ukupno 22 umrlih, od kojih 14 u New Jerseyju.
Poplave u New Yorku i New Jerseyju nosile su automobile, poplavile podzemnu željeznicu i prizemljile zrakoplove nakon uragana Ide, koji je u to područje donio obilne kiše.
De Blasio je opisao stanje u srijedu navečer kao ""povijesnu nepogodu"", a nacionalna meteorološka služba prvi je put otkad postoji izdala alarm na poplave u metropoli.
Razvoj događaja iz minute u minutu pratite uživo na Indexu",vijesti
https://web.archive.org/web/20210902192949/https://www.index.hr/sport/clanak/publika-na-us-openu-skandirala-ime-djokovicevog-protivnika-mislio-sam-da-zvizde/2300945.aspx,publika-na-us-openu-skandirala-ime-djokovicevog-protivnika-mislio-sam-da-zvizde,"NOVAK ĐOKOVIĆ je pobijedio danskog tenisača Holgera Runea 6:1, 6:7 (5), 6:2, 6:1 nakon dva sata i 16 minuta igre i tako ušao u drugo kolo US Opena.
Publika baš i nije bila na Đokovićevoj strani. Skandirali su ime danskog tenisača.
""Nisam stvarno čuo, ne znam što su skandirali. Misilo sam da samo zvižde. Ne znam, nije bila baš idealna atmosfera za mene. Bio sam i igrao u raznim lošim atmosferama, znam kako izaći na kraj s tim"", rekao je Đoković na presici nakon pobjede.
Potom je Đoković analizirao meč:
""Teško je pričati o trećem i četvrtom setu jer se jedva kretao. Ja sam dobro krenuo i odlično odigrao prvi set. Sve je išlo dobro, ali odjednom mi je nestao prvi servis. Bili su to loši postotci i svaka čast njemu na borbi. Imao je publiku iza sebe. On je igrao prvi meč, a ja imam puno iskustva ovdje. Ipak mi je bilo teško. Osjećao sam se zahrđalo na početku. Zadovoljan sam kako je završilo, ali nije bila fer borba jer je on bio ozlijeđen. Teško je to pravilo da se ne može uzeti medicinski time-out. Problemi s grčevima su teški, znam da se treba napraviti sve da ih se izbjegne, ali znam i da se to događa"", zaključio je prvi reket svijeta.",sport
https://web.archive.org/web/20210902192953/https://www.index.hr/vijesti/clanak/rimac-2013-sam-mislio-da-su-sanse-za-realizaciju-nikakve-danas-to-izgleda-ovako/2301113.aspx,rimac-2013-sam-mislio-da-su-sanse-za-realizaciju-nikakve-danas-to-izgleda-ovako,"MATE RIMAC objavio je na svom Facebook profilu sliku radova s mjesta na kojem će se 2023. otvoriti kampus Rimac Automobila.
""01.05.2013: 'Šanse za realizaciju? Vjerojatno nikakve.'
Tada imao ideju za projekt koji je 1% onoga što će Rimac Campus biti.
Danas to izgleda ovako... Idemo punim tempom da se projekt završi 2023. kao što smo najavili"", napisao je Rimac.
Prije samo dva tjedna objavljeno je da su Rimac Automobili odabrali tvrtku koja će graditi kampus te da se počinje s gradnjom. Radi se o tvrtki Facies iz Svete Nedelje.

""Želio sam da to bude nešto posebno""
Podsjetimo, novi kampus, vrijedan više od 200 milijuna eura, prostirat će se na 200 tisuća m² s proizvodnim i istraživačkim objektima na 95.000 m², dok će 35% zemljišta biti pokriveno vegetacijom.
Projekt bi trebao osigurati do 700 novih radnih mjesta te pružiti primjer i poticaj ostalim jedinicama lokalne uprave diljem Hrvatske.
""Želio sam da to bude nešto posebno. Nigdje nisam vidio nešto slično kao što mi planiramo. Ova lokacija nam to omogućuje. Odmah je ispred Zagreba, u prirodi je, htjeli smo spojiti visoku tehnologiju i prirodu. Htjeli smo da ljudi mogu doći, sve je rađeno da se zaposlenici dobro osjećaju, da imaju dodatne sadržaje, poput vrtića, restorana, teretana.
Mi imamo osigurano financiranje, imamo sve, projekt, dokumentaciju, sve za predaju za građevinsku dozvolu. Imamo sve osigurano, financije su osigurane s našim investitorima i bankama, želimo dati puni gas, želimo punom parom naprijed! Želimo početi raditi"", rekao je Rimac na potpisivanju ugovora u travnju ove godine.
Kako će izgledati kampus

Dizajn glavne zgrade fokusira se na to kako će četiri ključne skupine ulaziti i kretati se po lokaciji. Primjerice, zaposlenici će prirodno težiti tome da što brže dođu do svojih radnih mjesta, dok će posjetitelji vjerojatno željeti što dulje upijati doživljaj i zadržavati se u impresivnim zajedničkim unutarnjim i vanjskim prostorima.
Naravno, u skladu s fokusom brenda na upečatljiv dizajn, inovacije i održivost, novi će kompleks sadržavati puno pametnih i jedinstvenih značajki. Među njima su ""urbana močvara"" i livade, kao i vrt na krovu restorana. Dodatni element kompleksa bit će i smještajni kapaciteti. Umjesto klasičnog hotela za smještaj posjetitelja i novih zaposlenika, predviđen je niz pojedinačnih ""kapsula"" koje će se stopiti sa šumskim okruženjem.
S obzirom na predanost i strast branda prema automobilskim projektima, lokacija će imati i mnoge sadržaje koji će posjetiteljima omogućiti da urone u potpuno iskustvo uzbudljivih automobila i Rimac Automobila. Između ostaloga, kupci će moći u posebnoj konfiguracijskoj sobi pregledati i izabrati specifikaciju svog Rimac automobila, a bit će tu i muzej i bar. U sklopu obilaska lokacije posjetitelji će imati priliku i za obilazak proizvodnje. S obzirom na opseg rada Rimca za druge automobilske kompanije, predviđeno je i nekoliko soba za projekte kupaca, koje će biti dostupne samo zaposlenicima koji rade na određenom projektu.
Imat će igraonicu, teretanu, sportski centar, vrtić, livadu sa životinjama

Jedna od ključnih vrijednosti Rimca je dobrobit i edukacija zaposlenika. Zbog toga su planirani igraonica, teretana i sportski centar, restoran, pa čak i vrtić uz koji je i livada s domaćim životinjama. U skladu s orijentacijom na održivost, predviđena je i proizvodnja organske hrane na licu mjesta, kao i obilje zelenila za uživanje i zaposlenika i posjetitelja. Udovoljavajući želji tvrtke za višenamjenskim i prilagodljivim prostorima, na lokaciji će se nalaziti i gledalište, konferencijska dvorana i prostorije za edukaciju.
S obzirom na brz rast kompanije, lokacija je projektirana tako da se s vremenom može proširiti, a da se i dalje stapa sa svojim prirodnim okruženjem.
Dugoročno gledano, nova će lokacija primiti više od 2500 zaposlenika, što premašuje sadašnji broj zaposlenih za više od 100%. Stoga je lokacija podijeljena na dva različita područja. Prva je zgrada sjedišta kompanije, gdje će se nalaziti glavne funkcije, upravljanje te istraživanje i razvoj, kao i uredi Greypa, tvrtke za proizvodnju električnih bicikala, koju je također osnovao Mate Rimac.

Recepcija i muzej
Tu će zgradu s proizvodnim pogonom povezivati velik ostakljeni restoran suptilno ugrađen u krajolik s pogledom na obje strane kampusa. Na jednom kraju bit će maloprodajni prostor i vrtić. S druge strane će biti recepcija i muzej. Nasuprot njima bit će proizvodna i testna postrojenja, koja obuhvaćaju dizajn i izradu prototipova. Straga će se nalaziti ulaz u srce lokacije, proizvodni pogon sa strojnom obradom, proizvodnjom kompozita, lakirnicom, proizvodnjom baterija i dijelova elektropogona, sklapanjem vozila i laboratorijem za kontrolu kvalitete.
Veličina i ambicije novog kampusa su ogromni, što ga, kažu iz Rimac Automobila, čini jednom od najvećih građevina ove vrste u Europi, ne samo u automobilskoj industriji. Predviđena financijska ulaganja u projekt premašuju 200 milijuna eura. Početak izgradnje na novoj lokaciji očekuje se do kraja godine, a završetak je planiran 2023. godine.
",vijesti
https://web.archive.org/web/20210901192026/https://www.index.hr/magazin/clanak/sampon-protiv-peruti-i-seboroicnog-dermatitisa-koji-djeluje/2298488.aspx,sampon-protiv-peruti-i-seboroicnog-dermatitisa-koji-djeluje,"ISTRAŽIVANJA su pokazala da više od 50% osoba u nekom životnom razdoblju ima problema s peruti. Zbog raširenosti i učestalosti ovog mrskog problema s vlasištem, kruže razni savjeti i trikovi kako je se riješiti. No, često mnogobrojni savjeti koje dobijemo dobro zvuče u teoriji, no u praksi se pokažu kao kratkoročno i nimalo uspješno rješenje. Perut se vrati, vidljivija nego ikad, a mi postajemo frustrirani. No, nemojte odustati, učinkovit tretman postoji.
Što je perut i koga najčešće pogađa?
Koliko god je perut rasprostranjena i dalje u biti malo toga znamo o toj mrskoj pojavi. Perut (pityriasis capitis) je pojava sitnih ljuskica i svrbeži na vlasištu, a posljedica je prekomjernog ljuštenja vlasišta. Ona je lokalizirana samo na vlasištu i nema znakove upale.
Postoji dva tipa peruti, suha i masna. Suhu perut prepoznajemo po malim, tankim i bijelim ljuskicama koje padaju na ramena, masnu po većim i debljim žućkastim ljuskicama koje se drže za kosu i vlasište.

Čak 50% populacije je zahvaćeno, a pojava peruti je nešto češća u muškaraca nego u žena. Javlja se u pubertetu, vrhunac je u dobi od oko 20 godina, a pojava peruti smanjuje se nakon 50. godine. Istraživanja su pokazala kako je 60% ljudi pod stresom upravo zbog pojave peruti.
Što je seboroični dermatitis?
Dok je perut učestala pojava, seboroični dermatitis (dermatitis seborrhoica) zahvaća od 1-3% odrasle populacije. U pitanju je kronična upala kože koja obuhvaća vlasište, obrve, kožu lica osobito u području između nosa i usta te usta i brade, središnje dijelove prsnog koša, leđa između lopatica i preponsko područje. Ljuštenje i perutanje kože te pojava svrbeži i crvenila su najčešći simptomi seboroičnog dermatitisa. Javlja se u prva tri mjeseca života, tijekom puberteta i u odrasloj dobi između 40. i 60. godine života, te poput peruti više zahvaća muškarce nego žene.
Koji su uzroci peruti i seboroičnog dermatitisa?
Postoje brojne predrasude oko uzorka peruti i seboroičnog dermatitisa. Mnogi su uvjerenja kako su ove pojave znak nehigijene, no to je posve pogrešno. Neki od faktora koji utječu na nastanak ovih problema znaju biti suha koža, prehrana u kojoj nedostaje cinka, vitamina B i određenih masnoća, nedovoljno češljanje i krivi odabir proizvoda za njegu kose.

No, najčešći uzrok peruti i seboroičnog dermatitisa je Malassezia furfur, gljivica koja je normalni stanovnik ljudskog vlasišta. Problem nastaje ako se ona prekomjerno namnoži. Normalno vlasište sadrži do 46% stanica Malassezie, perut se pojavljuje kada se Malassezia namnoži do 74%, dok seboroični dermatitis nastaje kada stanice nabujaju do 83%.
Što utječe na prekomjeran rast gljivice Malassezia furfur?
Do disbalansa ove gljivice dolazi zbog unutarnjih i vanjskih čimbenika. Hormonalni poremećaji, sklonost alergijama, stres, slabija tjelesna otpornost i nepotpuna prehrana ubrajaju se u unutarnje čimbenike.

Na njih možemo utjecati promjenom načina života. Vanjski čimbenici, kao što su suhi i/ili zagađeni zrak, nošenje kape ili marame, ekstremni vremenski uvjeti te nepravila primjena kozmetičkih proizvoda, nažalost nisu uvijek pod našom kontrolom. No, svakako trebamo mijenjati one faktore na koje možemo utjecati. To se posebno odnosi na krivi odabir proizvoda za njegu kose. Upravo je ispravan šampon ključ za uspješnu borbu protiv peruti i seboroičnog dermatitisa na vlasištu.
Kako uspješno liječiti perut i seboroični dermatitis?
Perut se liječi antimikotičkim šamponima i ostalim antimikotičkim topikalnim pripravcima, dok se seboroični dermatitis na vlasištu uz tretman antimikoticima liječi i topikalnim kortikosteroidima, imunomodulatorima, fototerapijom i sistemskom terapijom.
Neophodni proizvod koji će pomoći u borbi protiv peruti i seboroičnog dermatitisa na vlasištu jest ispravan šampon. No, pripazite, većina šampona su kozmetički proizvodi, a ne lijekovi i stoga se kod njih niti ne smije govoriti o mogućnostima liječenja, već samo njege i čišćenja.

Jedini lijek u obliku šampona za suzbijanje peruti i seboroičnog dermatitisa na vlasištu je Oronazol, šampon s ketokonozalom koji klinički dokazano suzbija rast gljivica Malassezia furfur. Njegov učinak je dugoročan i održiv, gotovo nema iritacije vlasišta i kože, ima visoki stupanj učinkovitosti i ne postoji rizik od razvoja rezistencije. Prilikom liječenja koristi se dva puta tjedno tijekom dva do četiri tjedna, dok je za prevenciju dovoljno koristiti ga jednom tjedno ili jednom u dva tjedna.
Korisnici dokazano vide rezultate tijekom prva dva tjedna primjene terapije, a uspješnost unutar četiri tjedna iznosi čak 90%.

Kontinuiranom primjenom svrbež i ljuskanje se smanjuje. Četiri tjedna nakon tretmana u 83% pacijenata učinak je bio i dalje vidljiv iako nisu koristili terapiju. Svrbež i ljuštenje je vidljivo reducirano, a taj učinak je moguće održati i do tri mjeseca uz samo preventivnu primjenu jednom tjedno.",magazin
https://web.archive.org/web/20210902192953/https://www.index.hr/vijesti/clanak/sef-udruge-banaka-o-masovnom-ukidanju-minusa-to-cemo-jos-vidjeti/2301398.aspx,sef-udruge-banaka-o-masovnom-ukidanju-minusa-to-cemo-jos-vidjeti,"ZDENKO ADROVIĆ, šef Hrvatske udruge banaka, u razgovoru za RTL Danas govorio je o prešutnom minusu.
""Mi vjerujemo da će rješenje ići u pravcu primjene jednogodišnjeg roka za prilagodbu. Uz koju kamatu? To ćemo još vidjeti. Inicijativa jedne od većih banaka je da se klijentima koji imaju prekoračenje danas, ovih dana omogući otplata u 12 jednakih mjesečnih rata uz kamatu 7.3"", kazao je Adrović.
O masovnom ukidanju minusa: To ćemo još vidjeti
Na pitanje hoće li doći do masovnog ukidanja minusa kaže:
""To ćemo još vidjeti. Ako danas radimo kalkulacije uz kamatu 7.61, bojim se da će čitav niz građana koji ima relativno male minuse, tisuću, dvije do 5 tisuća, svi ti rizici neće stati u kamatnu stopu od 7.61"", jasno će šef Udruge banaka.
Na pitanje novinara jesu li banke iskoristile rupu u zakonu oko prešutnog prekoračenja odgovorio je:
""Naravno da ne. Imate članak 18 i članak 20 Zakona o potrošačkom kreditiranju, koji izričito stavljaju prešutna prekoračenja u onaj dio koji kaže: na njih se ne odnosi limitiranje efektivne kamatne stope"", kaže Adrović.
Upitan je i za izjavu da su kamate na minus među najnižima u Europi iako iz podataka Europske središnje banke ispada da to i nije točno...
""Ne znam što guverner HNB-a misli pod mačkom, a što pod mišem""
""Vi uspoređujete, to nisu kamate na minus, to su okvirni krediti. Tu imate vjerojatno tri veste kredita. Mi imamo istraživanje"", naglasio je.
Komentirao je i izjavu Borisa Vujčića o igri mačke i miša.
""Ne znam što je guverner mislio pod mačkom, a što pod mišem. Imamo situaciju koja je čista. Ponude su poslane ljudima, onaj koji je htio je ušao u prešutno prekoračenje. Ne možete reći da niste tražili ako ste ušli u minus 500 kuna. Vi ste to svojim aktom učinili"", kazao je na kraju.",vijesti
https://web.archive.org/web/20210902192949/https://www.index.hr/sport/clanak/simmons-zatrazio-razmjenu-ne-zeli-vise-igrati-za-sixerse-oni-su-sami-krivi-za-to/2301028.aspx,simmons-zatrazio-razmjenu-ne-zeli-vise-igrati-za-sixerse-oni-su-sami-krivi-za-to,"BEN SIMMONS, prvi izbor na NBA draftu 2016. godine, službeno je obavijestio Philadelphia 76erse kako želi napustiti klub.
Cijelu karijeru 25-godišnji Simmons je proveo u Philadelphiji, ali vjerojatno je već odigrao posljednju utakmicu za ovu momčad. Simmonsa su iziritirale izjave suigrača i trenera Sixersa nakon ispadanja iz doigravanja, a klub nije krio da ga se ovog ljeta želi riješiti. Mjesecima je licitirao s njegovim imenom, ali nitko nije želio dati traženu ogromnu odštetu za njega.
Izvori bliski klubu, javljaju američki mediji, tvrde da je odnos između kluba i igrača postao tako loš da se više ne može popraviti.
Simmons je najavio da više ne namjerava igrati za Sixerse te da želi prijeći u neki od klubova iz Kalifornije. Simmons ima istog agenta kao LeBron James i Anthony Davis, ali Lakersi ga ne mogu dovesti osim ako u drugom smjeru ne pošalju nekog od njih dvojice ili novoangažiranog Russella Westbrooka, a to se neće dogoditi. Ali Golden State Warriorsi i Sacramento Kingsi već su pregovarali s Philadelphijom i razmjena s nekim od tih klubova čini se najizglednijom.
“Ben Simmons says he refuses to play for the Sixers. He wants to go to three California teams. There’s so much bad blood between him and the team.”

- Western Conference Executive on Ben Simmons
(Via @PompeyOnSixers ) pic.twitter.com/3TQShODF5k
Simmons je uz Embiida trebao biti kralježnica novih 76ersa koji su 2013. započeli zloglasni Proces i krenuli od nule, a njih su se dvojica iskristalizirala kao njegovi najbolji plodovi. No dok je Embiid uglavnom ispunio velika očekivanja i svake godine rastao u sve većeg superstara, Simmons je nizao loše predstave u ključnim utakmicama ove momčadi. Sve se ponovilo i prošle sezone u polufinalu Istoka, u ispadanju od Atlanta Hawksa.
Australac je jedinstveni tip igrača, s 208 cm visine, fantastičnim pregledom igre i sposobnosti da čuva igrače na svim pozicijama te je dvaput izabran u najbolju petorku NBA lige. Ali ujedno je i dalje igrač s užasnim šutom, o čemu najbolje govore samo neke njegove brojke: ispod 60 posto s linije slobodnih bacanja u karijeri te ispod 15 posto šut za tri poena u karijeri.
Ugovor Simmonsa je vrijedan 147 milijuna američkih dolara i traje još četiri godine. Sixersi su tijekom ljeta za njega tražili kombinaciju etabliranih mladih igrača i niza izbora na draftu, što je u startu bilo teško prihvatljivo budući da su sami inicirali glasine, a njegov zahtjev za odlaskom dodatno će mu sniziti vrijednost, koja je ionako na najnižim razinama nakon loših nastupa u ovogodišnjem doigravanju. Ne uspiju li Sixersi dobiti zadovoljavajuću odštetu za Simmonsa, moći će se zaključiti da je Proces propao.
 ",sport
https://web.archive.org/web/20210902192949/https://www.index.hr/sport/clanak/sin-mu-je-uzeo-messijevu-desetku-u-barci-otisao-je-u-ducan-i-uplakan-kupovao-dresove/2301381.aspx,sin-mu-je-uzeo-messijevu-desetku-u-barci-otisao-je-u-ducan-i-uplakan-kupovao-dresove,"ANSU FATI (18) uzeo je Barcelonin dres s brojem deset. Mladi Španjolac nosit će desetku koja je ostala upražnjena odlaskom Lionela Messija.
""Naša nova desetka"", kratko su napisali u objavi iz Barcelone na društvenim mrežama uz video posvećen Fatiju, nogometašu koji je u Barceloni debitirao s nepunih 17 godina. Prvi gol za Barcelonu zabio je sa 16 godina i 304 dana. Najmlađi je strijelac u povijesti kluba i treći najmlađi u povijesti La Lige.
""Ovo je impresivno, nitko nije mogao ovo zamisliti. Ludo je"", rekao je Fatijev otac Bori koji je u Barceloninom fan shopu potrošio 800 eura na dresove sina.
Fati se prošle sezone nije naigrao zbog ozljede. Odigrao je samo deset utakmica.
""Iza nas je loš period, dosta sam plakao, često, Ansu također. On je jak, ali iza njega je devet teških mjeseci. Ne želim nikome ono što smo mi prošli, ni najgorem neprijatelju. Život ide dalje, Barcelona je uvijek bila uz nas. Ovo je trenutak koji se pamti cijeli život.""",sport
https://web.archive.org/web/20210902192953/https://www.index.hr/vijesti/clanak/siri-se-snimka-iz-new-yorka-ljudi-vriste-iz-potopljenih-automobila/2301356.aspx,siri-se-snimka-iz-new-yorka-ljudi-vriste-iz-potopljenih-automobila,"U POPLAVAMA koje su nastale od rekordnih količina oborina na sjeveroistoku SAD-a smrtno je stradalo najmanje 23 ljudi.
U New Yorku je smrtno stradalo i dvogodišnje dijete. U Marylandu je nađeno tijelo 19-godišnjaka u poplavljenom stanu.
CBS je objavio snimku na kojoj se vidi više automobila koji su velikim dijelom potopljeni.
Kako je kazao izvor za CBS News, ljudi iz potopljenih automobila vrište i traže pomoć.",vijesti
https://web.archive.org/web/20210901192026/https://www.index.hr/magazin/clanak/sprajc-o-severini-i-sudu-zagrebacko-podzemlje-ucijenjeni-vjestak-i-sutkinja/2301015.aspx,sprajc-o-severini-i-sudu-zagrebacko-podzemlje-ucijenjeni-vjestak-i-sutkinja,"ZORAN Šprajc je u sinoćnjem RTL Direktu prilog o Severini Vučković i njezinoj borbi za skrbništvo nad sinom Aleksandrom najavio prilično žestoko.
""Obiteljska drama s elementima trilera, politike i kriminala. Tako bi trebalo stajati u opisu nekog budućeg filma o bitci superpopularne Severine Vučković i superbogatog Milana Popovića za skrb nad njihovim sinom.
Nema čega tu ne bi bilo od zagrebačkog podzemlja i ljudi koji su prikrivali okolnosti smrti Milana Bandića do Uskočkih istražitelja i ucijenjenog vještaka, od velikodušnih donacija do zagrebačke sutkinje i njezine šokantne sudske odluke - da se dijete oduzme majci.
Objavu dijeli Zoran Šprajc (@zoransprajc)
Ipak nakon 8 godina ovog institucionalnog trilera tri splitske sutkinje iz početka su pretresle cijeli slučaj i pravomoćno presudile da dijete ima pravo na ono što je na sudu i samo tražilo: da osim s ocem živi i sa svojom majkom.
Film tu naravno neće završiti, u hrvatskom pravosuđu ovo može trajati dok Severina ne dobije i unuke, ali nije ovaj film važan samo zbog toga što je u glavnoj ulozi poznata majka.
Nego da se zamislimo kakvu sve sudsku i institucionalnu kalvariju prolaze majke koje nisu poznate"", rekao je Šprajc prije emitiranog priloga.
Severina je danas na svojim društvenim mrežama zahvalila Šprajcu i objavila prilog koji je sinoć emitiran.",magazin
https://web.archive.org/web/20210902192953/https://www.index.hr/vijesti/clanak/studija-zenke-hobotnica-bacaju-stvari-na-muzjake-koji-ih-gnjave/2301378.aspx,studija-zenke-hobotnica-bacaju-stvari-na-muzjake-koji-ih-gnjave,"PREMA analizi snimaka hobotnica s obale Australije koje bacaju školjke i mulj, stručnjaci su otkrili da one namjerno ciljaju - i često pogađaju - druge jedinke. U većini slučajeva su ženke te koje bacaju razne stvari, i to na mužjake koji ih uznemiravaju.
Peter Godfrey-Smith sa Sveučilišta u Sydneyju i njegovi kolege snimili su 2015. nekoliko uobičajenih hobotnica za područje Sidneyja (Octopus tetricus) u međusobnoj interakciji. Kamere su zabilježile tučnjave, parenje i neobično ponašanje koje bi se najbolje moglo opisati kao – bacanje predmeta.
Hobotnice su naime držale mulj, alge ili predmete poput školjaka ispod tijela u svojim pipcima, a zatim ih izbacile na udaljenost od nekoliko dužina svog tijela.
Već je od prije poznato da su tako nešto radile kako bi odbacile ostatke hrane ili iskopale rupe, ali na snimkama je bilo zabilježeno kako one tim objektima pogađaju druge hobotnice.
Mužjaci su se pokušali sagnuti
Kada je Godfrey-Smith vidio ovakvo ponašanje 2015., nije bio siguran radi li se o namjernom gađanju ili slučajnom bacanju predmeta uokolo.
Nakon daljnje analize i snimanja drugih materijala, stručnjaci su otkrili kako postoji razlika između bacanja kojim se ciljaju druge hobotnice i onog koje se koristi za čišćenje brloga, što ukazuje na to da hobotnice doista namjerno ciljaju druge jedinke.
Na primjer, ženka hobotnice je 2016. bacila 10 puta mulj na mužjaka iz obližnje jazbine koji se pokušavao pariti s njom. U pet navrata ga je i pogodila.
""Taj slijed me je uvjerio da se radilo o namjeri"", rekao je Godfrey-Smith, a prenosi New Scientist.
U četiri slučaja mužjak se pokušao ""sagnuti"" iako nije uvijek uspijevao. U dva je slučaja predvidio da će ženka na njega nešto baciti po njenim pokretima i pokušao izbjeći nadolazeći mulj.
""To ukazuje na neku vrstu ciljanja""
Kada su ciljale druge jedinke, hobotnice su češće bacale mulj nego školjke i njihov zamah je bio jači. Dodatno, prilikom gradnje jazbine hobotnice su gotovo uvijek bacale mulj s prednja dva kraka. Međutim, kad su bacale na druge, ponekad su stvarale nagib između prvog i drugog pipka, s lijeve ili desne strane.
""To ukazuje na neku vrstu ciljanja"", smatra Godfrey-Smith.
Jednom su prilikom stručnjaci vidjeli da je hobotnica bacila na drugu jedinku školjku i pogodila je.
Iako neke divlje životinje bacaju stvari ili tjeraju druge životinje, za samo nekolicinu njih je poznato, uključujući čimpanze, da gađaju pripadnike vlastite vrste.
Istraživanje naziva In the Line of Fire: Debris Throwing by Wild Octopuses objavljeno je u pregledniku bioRxiv.",vijesti
https://web.archive.org/web/20210902192953/https://www.index.hr/vijesti/clanak/u-hrvatskoj-se-sve-vise-prica-o-trecoj-dozi-evo-sto-morate-znati-o-tome/2301136.aspx,u-hrvatskoj-se-sve-vise-prica-o-trecoj-dozi-evo-sto-morate-znati-o-tome,"MINISTAR zdravlja Vili Beroš u više je navrata najavio da bi na jesen moglo početi cijepljenje trećom dozom cjepiva protiv covida-19.
Neke bogate zemlje, poput SAD-a, Velike Britanije i Izraela, već su krenule s procjepljivanjem trećom dozom.
Izrael je do sada već više od dva milijuna stanovnika, od ukupno 9.3 milijuna, cijepio trećom dozom. Istovremeno je u toj zemlji krenulo cijepljenje djece starije od 12 godina.
Najavljujući odluku, najviši izraelski zdravstveni dužnosnici rekli su da je zaštita koju pruža druga doza cjepiva Pfizer-BioNTech oslabjela šest mjeseci nakon primjene, zbog čega je potrebno pojačanje.
""Treća doza dovodi nas do razine zaštite postignute drugom dozom nedugo nakon primjene"", rekla je Sharon Alroy-Preis, šefica javnog zdravstva izraelskog ministarstva zdravstva.
""To znači da su ljudi 10 puta više zaštićeni nakon treće doze cjepiva"", rekla je na konferenciji za novinare na kojoj je najavljeno proširenje kampanje cijepljenja.
Ministar Beroš: Struka će odlučiti kada ćemo krenuti s time
Ministar Beroš za Index je rekao da početak cijepljenja trećom dozom nije političko pitanje, nego stvar struke.
""Ja o tome kao ministar ne mogu davati svoj stav"", rekao je Beroš.
""Ovo je novo cjepivo koje je u primjeni od početka 2021. godine. Sada smo na početku devetog mjeseca. Mi tek indirektno, mjerenjem pada titra, odnosno imuniteta, možemo zaključiti do kada će cjepivo održavati imunitet na dovoljnoj razini. Na početku smo se pitali hoće li imunitet trajati šest mjeseci. Kada je prošlo šest mjeseci, pokazalo se da imunitet još uvijek traje, pa je praćenje produženo na devet mjeseci. Samo znanost i struka to mogu procijeniti"", rekao je Beroš.
Prioritet bi trebali imati imunokompromitirani
Prioritet pri davanju treće doze uglavnom bi trebali imati imunokompromitirani, a potom i drugi rizični, uključujući zdravstvene djelatnike.
Imunokompromitirani su ljudi kojima dio obrambenog sustava nedostaje ili ne funkcionira kako bi trebao, što se naziva imunodeficijencijom. Prema CDC-u, udio takvih u SAD-u je oko 3%. Za očekivati je da bi on mogao biti sličan i u Hrvatskoj.
Postoje dvije glavne kategorije imunodeficijencija:
- primarne imunodeficijencije, koje su vrlo rijetke, a najčešće nasljedne, uzrokovane mutacijama u DNA
- sekundarne imunodeficijencije su češće i stječu se nakon rođenja. Čimbenici koji mogu uzrokovati sekundarnu imunodeficijenciju uključuju pothranjenost, određene infekcije poput HIV-a, rak i neke tretmane lijekovima za suzbijanje imunosnog sustav, primjerice kemoterapije i imunosupresivi poput kortikosteroida, koji se daju ljudima kojima su transplantirani neki organi kako ih ne bi odbacili
Istraživanja su pokazala da zaraza covidom-19 kod imunokompromitiranih uzrokuje teže i dulje oboljenje.
Koliko su učinkovita cjepiva kod imunokompromitiranih?
Jedna nova studija, provedena u Velikoj Britaniji, pokazala je da je Pfizerovo cjepivo kod imunokompromitiranih učinkovito oko 78%, a AstraZenecino 74.6%. No, neke nove studije pokazuju da ljudi koji su jako imunokompromitirani prilično često doživljavaju probojne infekcije (zaraze koje su uspjele zaobići imunosni sustav).
Praktički svi zdravi ljudi koji se cijepe razvit će mjerljive količine protutijela već nakon prve doze cjepiva. Međutim, ispitivanje provedeno među ljudima kojima su transplantirani organi pokazalo je da ih je samo 4% razvilo mjerljive količine protutijela nakon prve doze te oko 40% nakon druge.
Davanje dodatnih doza cjepiva kao pojačivača ljudima s imunodeficijencijom je uobičajena praksa s drugim cjepivima. Primjerice, ljudi kojima su transplantirani organi obično se cijepe s dvije doze cjepiva protiv gripe, a ne jednom.
Trebaju li treće doze starijima?
Imunosni odgovor organizma pada s godinama. Zbog toga su stariji podložniji nekim infekcijama, uključujući i covid-19.
Istraživanja su pokazala da je zaštita Pfizera kod starijih slabija nego kod mladih. No treća doza tu zaštitu podiže kod ljudi u dobnoj skupini između 65 i 85.
Izrael je stoga još krajem srpnja počeo davati treću dozu starijima od 60. Potom ju je u kolovozu nastavio davati i mlađima. Međutim, pokazalo se da dvije doze AstraZenece i Pfizera starijima pružaju dobru zaštitu od težih simptoma bolesti, čak i od delte, pa za sada nije potpuno jasno treba li i kada početi s trećom dozom. Svjetska zdravstvena organizacija (WHO) preporučila je da se prije masovnog procjepljivanja trećom dozom omogući cijepljenje ljudi u siromašnim zemljama.
Koje će se cjepivo dijeliti kao treća doza?
Nameće se pitanje kojim cjepivom se cijepiti kao trećom dozom. Prije svega, istraživanje provedeno u Španjolskoj na 663 osobe pokazalo je da miješanje različitih cjepiva nije problem te da potiče snažan imuni odgovor. Ispitanici su prvo bili cijepljeni jednom dozom AstraZenece, a potom jednom dozom Pfizera.
Nameće se pitanje ima li se smisla cijepiti trećom dozom AstraZenece nakon dvije doze istog cjepiva. Naime, to cjepivo temelji se na adenovirusu čimpanze kao vektoru kojim se virusni kod unosi u ljudski organizam. Za očekivati je da će ljudski organizam sa svakim novim cijepljenjem razvijati sve snažniji imunitet na adenovirus. Stoga će protutijela snažnije sprječavati ulazak adenovirusa u stanice, a time i dostavu virusnog koda koji bi trebao potaknuti stvaranje protutijela za uzročnik covida-19.
Međutim, jedno preliminarno istraživanje pokazalo je da treća doza AstraZenece 44 do 45 tjedana nakon druge dobro djeluje kao pojačivač imuniteta. Ono je također pokazalo da su nuspojave sa svakom novom dozom AstraZenece sve manje.
Cjepiva na bazi mRNA imaju genski kod zapakiran u lipidne čestice koje stanice ne prepoznaju kao neprijateljske pa na njih ne razvijaju imunitet. Pfizer i Moderna stoga se mogu davati kao treća doza nakon adenovirusnih cjepiva. Štoviše, neki znanstvenici smatraju da bi takvi kokteli cjepiva mogli stvarati jači imunitet nego cijepljenje istim cjepivima.
Pfizer podnio zahtjev za odobrenje treće doze, no razvija novu varijantu
Pfizer je prošli tjedan podnio zahtjev da američka Agencija za hranu i lijekove odobri davanje treće doze starijima od 16 godina. Kompanija tvrdi da su njezina ispitivanja pokazala da treća doza povećava razine protutijela za više od tri puta.
Prema CDC-u, Moderna će uskoro zatražiti isto.
No, Pfizer je također objavio da je razvio novu varijantu cjepiva, koja bi trebala biti učinkovita protiv novih sojeva.
Pfizerov partner BioNTech prošli je mjesec počeo testiranja kako bi utvrdio može li izmijenjeni oblik cjepiva protiv covida-19 bolje zaštititi od daleko zaraznije varijante delta.
Kliničko ispitivanje, čiji se rezultati očekuju u četvrtom tromjesečju ove godine, također će ispitati kakva će biti učinkovitost kombinacije cjepiva koja uključuje inokulaciju protiv delte i protiv izvornog ""divljeg tipa"", koji je prvi put otkriven u Wuhanu.
Modernina nova varijanta pokazala se vrlo efikasnom
Moderna je početkom kolovoza objavila da je njezin booster u ispitivanjima proizveo robustan odgovor protutijela na visoko zaraznu varijantu delta.
Moderna testira dozu od 50 mikrograma tri kandidata za pojačavanje cjepiva kod prethodno cijepljenih osoba. Boosteri su proizveli obećavajući imunološki odgovor na tri varijante, uključujući i deltu, pri čemu se razine protutijela približavaju onima koje su viđene kod prethodno necijepljenih osoba koje su primile dvije doze od 100 mikrograma, objavila je tvrtka.
U svijetu se u međuvremenu razvijaju neka druga cjepiva koja bi se mogla pokazati učinkovitima protiv delte.
Novozelandski mediji javljaju da francuska biotehnološka tvrtka Valneva ovih dana privodi kraju ispitivanja svog cjepiva VLA2001, koje se sastoji od inaktiviranih cijelih čestica virusa, koje je bitno drugačije od Pfizerovog cjepiva na temelju mRNA koda za stvaranje proteina šiljak (S).
Ispitivanje se provodi na Novom Zelandu, a stručnjaci se nadaju da bi ono moglo razvijati bolji imunitet protiv varijante delta.
Hrvatska ima zalihu od preko milijun doza
Ministar Beroš uvjeravao nas je da Hrvatska ima prilično velike zalihe cjepiva. One su prvenstveno namijenjene ljudima koji se još uvijek nisu cijepili. Međutim, kako je cijepljenje u Hrvatskoj gotovo potpuno stalo, one bi se mogle iskoristiti za davanje treće doze.
""U ovom trenutku imamo na lageru nešto više od milijun doza koje su sasvim dovoljne da do kraja ove godine i u sljedećoj procijepimo sve građane Republike Hrvatske.
Nadam se da ćemo dostići taj cilj u što kraćem roku. Cjepivima u Hrvatskoj ne istječe rok trajanja u skoro vrijeme te smo, u skladu s time, spremni za daljnje procjepljivanje prvom i drugom te u konačnici trećom dozom. Pritom za treću dozu mislimo na prvenstveno kronične bolesnike sa slabijim imunosnim odgovorom, o čemu intenzivno razgovaramo.
Kako sam već napomenuo, imamo dovoljno cjepiva, no prvi razlog zašto još nismo krenuli s provedbom cijepljenja trećom dozom je nadolazeća registracija nove varijante Pfizer cjepiva, a drugi razlog je briga za eventualni nedostatak doza na razini EU i svijeta. Upravo danas naši epidemiolozi imaju sastanak s Odborom EU za zdravstvenu sigurnost na kojem će biti govora i o toj temi na temelju koje će struka donijeti svoje preporuke"", poručio nam je Beroš.    ",vijesti
https://web.archive.org/web/20210902192953/https://www.index.hr/vijesti/clanak/u-irskoj-je-vise-od-85-odraslih-potpuno-cijepljeno-kako-im-je-to-uspjelo/2301128.aspx,u-irskoj-je-vise-od-85-odraslih-potpuno-cijepljeno-kako-im-je-to-uspjelo,"U IRSKOJ je više od 85 posto odraslog stanovništva već potpuno cijepljeno. I dok u drugim zemljama muku muče s cijepljenjem, na tom otoku i dalje vlada ogromna potražnja, piše Deutsche Welle.
66-godišnja Ger McCormack tek što je otišla u mirovinu, a telefon je zazvonio! U veljači ove godine su je pozvali iz Irskog zdravstvenog zavoda HSE i pitali može li se ipak vratiti na posao - i to na dužnost voditeljice centra za cijepljenje na periferiji Navana, gradića udaljenog sat vožnje od Dublina.
Cijepljenje se odvija u preuređenoj dvorani sportskog kluba GAA Simonstown – jedno vrijeme se cijepilo i više od 1.000 ljudi dnevno. S obzirom na to da je za toliki broj osoba parkiralište bilo pretijesno, sada je dnevni kapacitet između 850 i 950 ljudi. Početkom ovog tjedna ubrizgana je doza broj 75000.
Irska među vodećim nacijama
Za jedan relativno mali centar za cijepljenje to je značajan broj – baš kao što i cijeli irski program cijepljenja trenutno postiže znatne uspjehe. Koncem srpnja je stopa potpuno cijepljenih odraslih osoba bila iznad britanske. „Kad smo ih prestigli, bilo je to veliko veselje"", kaže Anthony Staines, profesor zdravstvenih sustava na Sveučilištu u Dublinu. „Znam da je to glupo, ali mnogi ljudi su se tako osjećali.“
Prema navodima Europskog centra za sprečavanje i kontrolu bolesti (ECDC), u Irskoj je u međuvremenu potpuno cijepljeno 85,5% odraslih. Samo Malta i Island su iznad te kvote. Irsko stanovništvo je bilo cijepljeno prema starosnoj skupini, a od početka kolovoza termin mogu dobiti i mladi između 12 i 15 godina starosti.
U centru za cijepljenje u Navanu su ovog prijepodneva uglavnom bili adolescenti. 18-godišnji Kevin upravo je dobio svoju drugu dozu. Student informatike odsjedio je ispod koša u sportskoj dvorani svojih 15 minuta, koje su propisane zbog mogućih alergijskih reakcija. Kada je napustio dvoranu i krenuo u smjeru parkinga, rekao je: „Zaista mi je laknulo. Sad mogu bez brige na fakultet. Već sam se uplašio da ću nastavu morati pratiti online. Pao mi je kamen sa srca.""
Konstantna potražnja za cjepivom
U Irskoj je delta-varijanta koronavirusa izazvala četvrti val infekcije. Sedmodnevna incidencija iznosi 364 (zaraženih) na 100.000 stanovnika. Međutim, broj onih koji završavaju u bolnici je na nižoj razini nego u prethodnim valovima. „Ljudi se prijavljuju za cijepljenje"", kaže Ger McCormack. „U medijima vidite da su u bolnicama uglavnom oni koji nisu cijepljeni. To utječe na ljude.“
Cijepljenima u Irskoj je lakše u svakodnevnom životu – unutarnji prostori pubova otvoreni su samo za kompletno cijepljene i one koji su preboljeli koronu. A necijepljeni su podložni nepredvidivom irskom vremenu – dakle, sjede ispred pubova.
Generalno u Irskoj vlada veliko povjerenje u cjepivo protiv koronavirusa, govori za DW stručnjak za zdravstvo Staines. „Kod nas su kvote visoke i kada se radi o drugim cjepivima. Irsko stanovništvo je solidno cijepljeno. Prije tri godine smo tako suzbili ospice. Druga važna stvar je to što su „stručnjaci irskog zdravstvenog sustava govorili jednim jezikom i pozvali ljude na cijepljenje"". I dodaje: „Među liječnicima i njegovateljima nema utjecajnih protivnika cijepljenja!"".
Nekoliko antivaksera
Zaista izgleda da glasnih grupa protivnika cijepljenja, kao u Njemačkoj, Francuskoj ili Velikoj Britaniji, u Irskoj uopće nema. No, u Galwayu, četvrtom po veličini irskom gradu na zapadnoj obali, vidi se nekoliko znakova koji ukazuju na to da ne žele baš primiti cjepivo. Tu su naljepnice na kantama za otpad s porukama o navodnom „medicinskom aparthejdu"".
Na Eyre Squareu, na početku pješačke zone, sjedi jedan stariji čovjek s plakatom: „Cjepivo protiv covida ubija našu djecu"". Kada ga je jedna prolaznica upitala odakle mu te informacije, rekao je: „Od Boga! Od Alaha!"" Na pitanje DW-a sjedi li često na tom mjestu, odgovorio je potvrdno, ali na druga pitanja više nije odgovarao.
Višak doza iz Rumunjske
I u Irskoj postoji jedna skupina ljudi koja bi odbila cijepljenje i kada bi im pištolj prislonili na čelo, kaže profesor Staines. Kampanja za cijepljenje se sada koncentrira na one skupine do kojih je teško doprijeti – pokušava se mobilnim timovima doći do beskućnika. „Mogli bi postići i 90 posto, ali bit će teško“, kaže naš sugovornik.
Konstantno visoka potražnja za cjepivom potakla je vladu da djeluje na poseban način i još više ubrza cijepljenje stanovništva. Irska je, naime, nabavila 700.000 doza cjepiva BioNTech-Pfizer iz Rumunjske. Ova država jugoistočne Europe očigledno ima problema u pokušaju da pronađe kupce za cjepivo kojeg trenutno u Europskoj uniji ima u izobilju. U Rumunjskoj je u potpunosti cijepljeno tek 31,9 posto odraslih. Prije deala s Irskom, Rumunjska je Danskoj prodala 1,1 milijuna doza cjepiva. Ostatak je donirala.
Ono što se prakticira između članica EU-a, također rade i irski centri za cijepljenje, objašnjava McCormack. „Doze cjepiva Pfizer, kojima uskoro istječe rok korištenja, ponudili smo centrima u blizini, koji su ih mogli upotrijebiti. Mi radimo zajedno kako bismo osigurali da sve doze budu iskorištene.""",vijesti
https://web.archive.org/web/20210902192953/https://www.index.hr/vijesti/clanak/u-selu-kod-koprivnice-zena-policajca-vukla-za-kosu-udarala-nogama-i-vrijedjala/2301242.aspx,u-selu-kod-koprivnice-zena-policajca-vukla-za-kosu-udarala-nogama-i-vrijedjala,"POLICIJSKA uprava Koprivničko-križevačka izvijestila je o napadu žene na policijskog službenika. Protiv osumnjičene će biti podnesena kaznena prijava nadležnom državnom odvjetništvu i optužni prijedlog nadležnom prekršajnom sudu.
Što se dogodilo?
Provedenim kriminalističkim istraživanjem nad osumnjičenom 50-godišnjakinjom s koprivničkog područja sumnja se da je jučer, 1. rujna, oko 7.20 sati, u Jagnjedovcu prilikom policijskog postupanja, policijskog službenika vukla za kosu te ga nekoliko puta udarila nogama.
Protiv osumnjičene će biti podnesena kaznena prijava nadležnom državnom odvjetništvu.
Također, osumnjičena je policijske službenike vrijeđala raznim pogrdnim riječima te će protiv nje biti podnesen optužni prijedlog nadležnom prekršajnom sudu.",vijesti
https://web.archive.org/web/20210902192953/https://www.index.hr/vijesti/clanak/u-varazdinu-provalili-u-trgovinu-pa-pokusali-pregaziti-policajce-doslo-i-do-pucnjave/2301250.aspx,u-varazdinu-provalili-u-trgovinu-pa-pokusali-pregaziti-policajce-doslo-i-do-pucnjave,"JUTROS oko 1.1 OKC Policijske uprave varaždinske zaprimio je dojavu zaštitara trgovačkog centra u Optujskoj ulici u Varaždinu da je provaljeno u jednu od trgovina u centru grada.
Po dojavi su na mjesto događaja upućeni policijski službenici te je jedna od ophodnji, oko 1.20, uočila na jugozapadnoj obilaznici Varaždina, osobno vozilo koje bi odgovaralo vozilu počinitelja, a koje se u međuvremenu zaustavilo na poljskom putu, objavila je policija.
Pokušali pregaziti policajce
Policijski su službenici izašli iz službenog vozila u cilju provjere identiteta osoba. Po uočavanju policijskog vozila, za sad nepoznati počinitelji su stavili vozilo u pogon te velikom brzinom krenuli u smjeru policijskih službenika u namjeri pregaženja. Tom prilikom došlo je do uporabe vatrenog oružja od strane jednog policijskog službenika, dok su se počinitelji usprkos tome udaljili s mjesta događaja.
Prilikom izbjegavanja naleta, policijski su službenici lakše ozlijeđeni. Policijski službenici PU varaždinske u suradnji sa službenicima drugih policijskih uprava intenzivno tragaju za počiniteljima te je oko 9 sati jedan od njih pronađen. 
Nastavlja se kriminalističko istraživanje u cilju utvrđivanja svih okolnosti događaja te će po dovršetku izvijestiti javnost.",vijesti
https://web.archive.org/web/20210902192949/https://www.index.hr/sport/clanak/u21-hrvatska-azerbajdzan-20-hrvatska-sigurna-na-startu-kvalifikacija-za-euro/2301363.aspx,u21-hrvatska-azerbajdzan-20-hrvatska-sigurna-na-startu-kvalifikacija-za-euro,"HRVATSKA U-21 reprezentacija pobjednički je startala u novi kvalifikacijski ciklus za Europsko prvenstvo kojem će 2023. godine domaćini biti Rumunjska i Gruzija. Igrači Igora Bišćana u prvom su ogledu svoje kvalifikacijske grupe A svladali Azerbajdžan 2:0.
Golove za uspješan start mlade hrvatske nogometne selekcije postigli su Luka Sučić i Roko Šimić, obojica u prvom poluvremenu.
Hrvatska je bila daleko bolji sudionik ogled u Velikoj Gorici, s kontrolom lopte u većem dijelu susreta, agresivna prema naprijed i čvrsta u obrani protiv suparnika koji je u prvom dijelu stvorio jednu pravu priliku. Ivor Pandur je bio siguran u toj akciji.
Sučić za vodstvo, Šimić za povećanje prednosti
Nju je Azrebajdžan kreirao u 15. minuti, pet minuta nakon što je debitant u dresu reprezentacije Luka Sučić iz slobodnog udarca doveo Hrvatsku u vodstvo. Igrač kojeg je u svoj dres željela dovesti i Austrija imao je pri postizanju gola i pomoć jer je lopta na putu do mreže udarila nekog od gostujućih igrača.
Bolju igru Hrvatska je iskoristila za povećanje vodstva u 24. minuti. Ponovno je strijelac bio igrač RB Salzburga, ovaj put ne Sučić već Roko Šimić koji je podmetnuo loptu na jedan odbijanac i zabio iz blizine.
S tih 2:0 otišlo se na odmor i taj je rezultat ostao nepromijenjen do kraja utakmice i to unatoč nekoliko lijepih prilika Bišćanove momčadi i pokojoj koju je stvorila azerbajdžanska reprezentacija.
Hrvatska je napravila traženo na početku kvalifikacija, uzela tri boda i bez nekoliko igrača koji su otkazali zbog ozljeda (Pašalić, Vušković, Baturina, Bulat, Stanišić...) ostvarila dobar start u kvalifikacije. Nastavak joj donosi gostujući ogled s Finskom za pet dana.
",sport
https://web.archive.org/web/20210902192953/https://www.index.hr/vijesti/clanak/ucenik-u-rusiji-ispravio-putina-dok-je-govorio-o-povijesti-ravnatelj-ga-opomenuo/2301405.aspx,ucenik-u-rusiji-ispravio-putina-dok-je-govorio-o-povijesti-ravnatelj-ga-opomenuo,"KRITIČARI Kremlja u četvrtak pozdravljaju hrabrog učenika koji je odvažno ispravio ruskog predsjednika Vladimira Putina, koji je iznio pogrešnu činjenicu pred djecom na satu povijesti.
Petar Veliki (1675. - 1725.) nije se borio u Sedmogodišnjem ratu, već u Velikom sjevernom ratu koji je trajao 21 godinu, rekao je dječak Putinu. 
Ruski čelnik je zahvalio dječaku na ispravku, ali je učenika ravnatelj škole opomenuo zbog ""određene drskosti"", prenose mediji. 
Mediji koji kritiziraju Kremlj i oporbeni političari pohvalili su učenikov žar.
Kira Jarmuš, glasnogovornica zatvorenog disidenta Alekseja Navalnog, kritizirala je ravnatelja koji vjeruje da škola ne treba podučavati činjenice, već ""pokornost i servilnost"".  
Incident u srijedu, prvog školskog dana nakon ljetnih praznika u Rusiji, izazvao je odjek u zemlji i naveo glasnogovornika Kremlja Dmitrija Peskova da se očituje. 
""To nije bilo drsko. Nipošto se ne slažemo s ravnateljem škole"", rekao je i dodao da se ""nada da učenik naknadno neće biti kažnjen"".  ",vijesti
https://web.archive.org/web/20210902192953/https://www.index.hr/vijesti/clanak/video-jurican-odrzao-akciju-pratite-trag-novca-pogledajte/2301030.aspx,video-jurican-odrzao-akciju-pratite-trag-novca-pogledajte,"DANAS u 10 sati ispred HDZ-a pa sve do Palmotićeve 7, gdje stoluje Top radio, dobitnik koncesije za frekvenciju Radija 101, održana je akcija PRATITE TRAG NOVCA, objavio je Dario Juričan.
U nastavku prenosimo Juričanovo priopćenje:
Akcija je posvećena DORH-u, instituciji koja bi se trebala uključiti u raščišćavanje medijskog i financijskog zagađenja koje proizvodi maligna radijska grupacija pod palicom Ivana Jurića Kaćunića.
Pasivni manipulator Andrej Plenković pravi se da ga se radijska priča ne tiče, iako je HDZ izvorni uzrok problema te je sadašnje vodstvo Vijeće za elektronske medije (VEM) postavljeno uz blagoslov HDZ-a.
Jedan od osnivača HDZ-a Miroslav Kutle devedesetih je stvorio mrežu radiostanica i prikrivenog ortačkog vlasništva. Bijegom od pravosuđa u BiH Kutle gubi kontrolu nad tajnim vlasništvom radiopostaja. Prema navodima, Kutle u tjedniku Nacional tim vlasništvom navodno preko Ivana Jurića Kaćunića sada dirigiraju braća Pripuz.

Radijske stanice su čista lova:
U posljednjih pet godina bruto dobit svake od stanica usko povezanih s Ivanom Jurićem Kaćunićem bila je 2-5 milijuna.
U 2020. ostvarena bruto dobit:
Kako posluje radijska grupacija Ivana Jurića Kaćunića?
Kako zapravo posluje radijska grupacija Ivana Jurića Kaćunića najbolje govore primjeri tvrtki Mega produkcija i Media Universal. Mega produkcija određivala je marketinške usluge za navedene radiostanice.
Kad ju je Porezna samo 2013. klepnula s 12 milijuna, Mega produkcija odlazi u stečaj, a država se ne naplaćuje.
Media Universal koja je radila Media servis ima stečajni dug 40 milijuna kuna, od toga za poreze milijun eura. Država se ne naplaćuje. Prokurist tvrtke od 2009. do 2017. bio je Ivan Jurić Kaćunić.
Ratku Mačeku, nekadašnjem spin doktoru HDZ-a, je, prema navodima, od Miroslava Kutle 2013. isplaćeno pola milijuna eura kao izlaznica iz radijskog biznisa. Ugovor o tome dan je, prema Kutlinim navodima, povjerljivoj osobi: Kaćuniću.
""Članovi VEM-a znali su od Kaćunića dobiti poklone""
Radijske postaje su si navodno ljuti konkurenti, a zapravo kod uzimanja kredita Erste banke za zgradu za radije Ivan Jurić Kaćunić koristio se sinergijom radiostanica, koriste se sinergijom pri marketingu i vlasnik je žigova radiostanica. To sve govori o nedopuštenoj koncentraciji i samovolji.
Članovi VEM-a znali su od Kaćunića dobiti poklone.
Pismo potpore TOP RADIJU potpisali su HDZ-ovi poslušnici:
Hrvatski nogometni savez, Zagrebački nogometni savez i Luka Burilović (Hrvatska gospodarska komora)
Dario Juričan, gradonačelnik svemira i počasni gradonačelnik Vruje.",vijesti
https://web.archive.org/web/20210901192026/https://www.index.hr/magazin/clanak/video-ovaj-tip-radi-nevjerojatne-vratolomije-na-semaforima-u-zagrebu-evo-tko-je-on/2301107.aspx,video-ovaj-tip-radi-nevjerojatne-vratolomije-na-semaforima-u-zagrebu-evo-tko-je-on,"KOLUMBIJAC Juan Pablo Rojas posljednjih je dana privukao pažnju Zagrepčana svojim trikovima na BMX-u. On svakodnevno na raznim lokacijama u gradu zabavlja vozače svojim vratolomijama dok čekaju na semaforima.
""Godinu dana živim u Hrvatskoj, bio sam u Varaždinu, Osijeku, Slavonskom Brodu..."", ispričao je Juan. On svoje ulične performanse izvodi uglavnom na velikim raskrižjima. ""Dok je crveno na semaforu, imam jednu minutu da napravim dva trika. Svaki dan ovo radim po dva sata"", ispričao je za Index.
""U Slavonskom Brodu osvojio sam drugo mjesto u profesionalnoj kategoriji, na Pannonian Challengeu"", otkrio nam je ovaj Kolumbijac, kojemu se, kako kaže, sviđa živjeti u Zagrebu.
""Ljudi su odlični, sve je opušteno i jako dobro"", zadovoljan je.
",magazin
https://web.archive.org/web/20210902192953/https://www.index.hr/vijesti/clanak/video-tomasevic-imat-cemo-manje-zastava-po-gradu/2300748.aspx,video-tomasevic-imat-cemo-manje-zastava-po-gradu,"ZAGREBAČKI gradonačelnik Tomislav Tomašević izjavio je da su nabavljeni besplatni udžbenici i radni materijali za učenike osnovnih i srednjih škola, osigurana su sredstva za veći broj pomoćnika u nastavi i kreće se u uvođenje građanskog odgoja u škole.
Grad Zagreb nabavio je gotovo 800.000 udžbenika i drugih obrazovnih materijala za oko 100.000 učenika, u vrijednosti od 75 milijuna kuna, rekao je Tomašević na konferenciji za novinare naglasivši da se stečena prava vezana za besplatne udžbenike ne mijenjaju.
Kada je riječ o pomoćnicima u nastavi, gradonačelnik je poručio da je iz Europskog socijalnog fonda povučeno 20 milijuna kuna, a tim će se novcem financirati 439 pomoćnika i tri stručna komunikacijska posrednika za 471 učenika. Uz to iz proračuna će se financirati dodatnih 486 pomoćnika i tri stručna posrednika za 578 učenika.
„Ukupno će biti angažirano 925 pomoćnika, što je najviše do sada, kao i šest komunikacijskih posrednika, za ukupno 1049 učenika”, kazao je .
Dodao je  kako će za učenike koji su dislocirani zbog radova na školama pogođenim potresom i dalje biti organiziran redoviti prijevoz.
Na natječaj se javilo 2300 ljudi
U vezi imenovanja članova školskih odbora srednjih i osnovnih škola izvijestio je da se na javni natječaj za 400 mjesta dosad javilo 2300 ljudi. „Zadovoljni smo interesom koji pokazuje da su građani zainteresirani sudjelovati u upravljanju gradom, iako su naknade smanjene”, rekao je gradonačelnik.
Uvodi se građanski odgoj
U tijeku su pripreme za uvođenje građanskog odgoja u škole, a ovisno o iskazanom interesu moguće je da se uvede već ove školske godine, najavio je.
Tomašević je izvijestio kako je ove godine za upise u dječje vrtiće zaprimljeno 8663 zahtjeva, oko 200 više nego prošle godine, a upisano je 7086 djece, 500 više nego prošle godine. Najavio je također do kraja pedagoške godine upis u vrtiće još oko 550 djece.
Najavio je za sljedeći tjedan i raspisivanje prvog javnog natječaja za pročelnike tri gradska ureda - Ureda za upravljanje imovinom, Ureda gradonačelnika i Gradski kontrolni ured, te podsjetio da je u tijeku natječaj za voditelje podružnica Zagrebačkog holdinga.
LIVE STREAM MOGLI STE PRATITI NA VRHU ČLANKA, TEKSTUALNI PRIJENOS PRESICE NIŽE",vijesti
https://web.archive.org/web/20210901192026/https://www.index.hr/magazin/clanak/video-usred-modne-revije-pocela-krupa-bjezale-j-lo-kardashianka/2301076.aspx,video-usred-modne-revije-pocela-krupa-bjezale-j-lo-kardashianka,"PLJUSAK je poremetio planove uzvanika na reviji modnog dvojca Dolce&Gabbana u Veneciji.
Revija je održana na otvorenom, a pri kraju je krenuo pljusak koji se pretvorio u tuču, zbog čega više nitko nije gledao modne kreacije koje su nosili pokisli modeli, već je nastao stampedo ljudi koji su pokušavali pobjeći od kiše.
Na društvenim mrežama brzo su se proširile snimke s revije na kojima se čuju jauci posjetitelja dok pokušavaju pronaći zaklon.
Helen Mirren, Kourtney Kardashian, Vin Diesel i Jennifer Lopez bili su samo neki od slavnih uzvanika koji su završili pokriveni kaputima ili, ako su imali sreće, pod kišobranima onih spremnijih na nevrijeme.
Jennifer leaving Dolce & Gabbana show in Italy pic.twitter.com/1myuJoCdpl
""Ne mogu prestati ovo gledati i smijati se"", napisala je pjevačica Lily Allen uz prizore s revije, a fotografiju pljuska podijelili su i kreatori na svom službenom Twitter profilu.
The finale of #DGAltaSartoria, Arsenale, Venice. pic.twitter.com/IEZKIgSdMl",magazin
https://web.archive.org/web/20210901192026/https://www.index.hr/magazin/clanak/vjencanje-godine-udaje-se-snjezana-mehun-uzvanici-partijaju-na-jahti/2301151.aspx,vjencanje-godine-udaje-se-snjezana-mehun-uzvanici-partijaju-na-jahti,"SNJEŽANA MEHUN se udaje, a za svoje uzvanike unajmila je jahtu kojom plove zadarskim arhipelagom.
Nives Celzijus, Ecija Ivušić i njen dečko Goran Belošević, Antea Kodžoman i Ana Rucner na društvenim mrežama pohvalili su se atmosferom prije ceremonije. Na vjenčanju je i Bojana Maglaić, bivša cura Zlatka Mateše, koji je kum na ovom vjenčanju.
A post shared by Adriatic King (@cruise_yacht_adriatic_king)




Mladenci su na jahtu na kojoj su uzvanici stigli gliserom.





""Vjenčanje godine"", nazvali su njeni uzvanici Snježaninu udaju za austrijskog poduzetnika Franza Schillingera. Kuma je Antea Kodžoman.
""Uskoro ću reći 'da'. U svojoj sam zemlji iz snova s čovjekom svojih snova. Bože, hvala ti za ovaj dan"", napisala je jučer Snježana u emotivnoj objavi.
Snježana i Franz upoznali su se 2018. godine, a zaručili na Maldivima u veljači ove godine. I njoj i njemu ovo je treći brak.",magazin
https://web.archive.org/web/20210902192949/https://www.index.hr/sport/clanak/vlahovicu-usred-intervjua-rekli-da-je-ronaldo-zabio-lazes-me-sto-posto-lazes/2301215.aspx,vlahovicu-usred-intervjua-rekli-da-je-ronaldo-zabio-lazes-me-sto-posto-lazes,"SRBIJA je u Debrecenu pobijedila Katar 4:0 u prijateljskoj utakmici. Srbi su poveli u drugoj minuti autogolom Boualema Khoukhija. Drugi gol zabio je Luka Jović u 18. minuti. Na 3:0 povisio je Dušan Vlahović u 60. minuti, a konačnih 4:0 postavio je Nikola Milenković u 85. minuti utakmice.
Nakon utakmice svoje mišljenje je dao srpski centarfor Vlahović. Sve se događalo za vrijeme dok je Portugal igrao s Irskom. Portugalci i Irci su u kvalifikacijskoj skupini sa Srbima, a sve do 89. minute Irci su vodili u Faru. Onda je Cristiano Ronaldo u 89. minuti izjednačio, a u 96. pogodio za 2:1 pobjedu.
Vlahović je intervju započeo kod 1:1, a za vrijeme intervjua suigrač Filip Đuričić mu je dobacio da je 2:1.
""Lažeš me sto posto, lažeš me?"" odgovorio mu je Vlahović usred intervjua.



Potom su mu i ostali potvrdili da je Portugal uistinu pobijedio.
",sport
https://web.archive.org/web/20210902192953/https://www.index.hr/vijesti/clanak/vucic-se-slikao-sa-slovencem-koji-kaze-da-su-hrvati-stoka/2301075.aspx,vucic-se-slikao-sa-slovencem-koji-kaze-da-su-hrvati-stoka,"SRPSKI predsjednik Aleksandar Vučić danas se na strateškom forumu na Bledu fotografirao s kontroverznim slovenskim političarem Zmagom Jelinčićem.
Fotografiju susreta na Bledu na Twitteru je objavio Zmago Jelinčić.
Nekaj besed s predsednikom Srbije Aleksandrom Vučičem @avucic @BledStratForum #BSF2021 pic.twitter.com/XUcV9B5sKi
Zmago Jelinčić u kampanji 2007.: Hrvati su stoka
Jelinčić se, podsjetimo, 2007. godine kandidirao za predsjednika Slovenije.
U predizbornoj kampanji te godine se na slovenskom radiju Hit sučelio s protukandidatom Mitjom Gasparijem.
Tom prilikom Jelinčić je ustvrdio da ""Hrvatska do kraja Drugog svjetskog rata nije ni postojala"".
""Vrijeme je da se Hrvati pogledaju u ogledalo i shvate da su stoka"", rekao je tada čovjek s kojim se danas fotografirao Aleksandar Vučić.",vijesti
https://web.archive.org/web/20210901192026/https://www.index.hr/magazin/clanak/will-smith-otkrio-tko-ce-preuzeti-njegovu-ulogu-u-rebootu-princa-iz-bel-aira/2301050.aspx,will-smith-otkrio-tko-ce-preuzeti-njegovu-ulogu-u-rebootu-princa-iz-bel-aira,"WILL SMITH otkrio je da će u rebootu sitcoma Princ iz Bel Aira njegovu ulogu preuzeti glumac Jabari Banks, kojeg je nazvao putem videopoziva i osobnu mu rekao vijest.
""Zadovoljstvo mi je upoznati te, od srca ti čestitam. Imaš ulogu Willa u Princu iz Bel Aira"", rekao je Smith Banksu.
""Spreman sam. Ovo je ostvarenje sna"", odgovorio mu je Banks koji je otkrio kako mu je otac predložio da se prijavi za tu ulogu nakon što je pročitao članak da će se raditi reboot popularne serije. BBC piše da će Banksu ovo biti prva uloga. 

Inače, reboot serije prikazivat će se na NBC streaming servisu Peacock. Redatelj Morgan Cooper je reboot osmislio kao dramu modernog doba. 
U originalnom sitcomu, koji se prikazivao od 1990. do 1996. godine, zabrinuta zbog sinovljeve nespremnosti da život shvati ozbiljno, tinejdžera Willa (Will Smith) majka šalje tetki Vivian (Janet Hubert-Whitten) i njezinoj obitelji u kalifornijski Bel Air, da bi se ondje uozbiljio i naučio odgovornosti.
No već na prvoj zajedničkoj večeri, kojoj prisustvuju pripadnici visokog društva, vidljivo je da životni nazori Willa i Banksovih nisu ujednačeni. 
U šest serijskih sezona i 148 epizoda uz Smitha su glumački ansambl činili sjajni komičari, zbog čega je serija postala vrlo uspješna.",magazin
https://web.archive.org/web/20210901192026/https://www.index.hr/magazin/clanak/youtuber-pitao-tipa-u-rimcevoj-neveri-kojim-poslom-se-bavi-odgovor-ga-odusevio/2301122.aspx,youtuber-pitao-tipa-u-rimcevoj-neveri-kojim-poslom-se-bavi-odgovor-ga-odusevio,"POZNATI američki YouTuber i TikToker Daniel Mac naišao je na muškarca u Rimčevoj Neveri te porazgovarao s njim u videu koji je u nekoliko dana pregledan više od 700.000 puta.
""Super mi je Vaš auto, čime se bavite?"" upitao je Mac muškarca, na što se on počeo smijati. ""Nema šanse, ti si onaj tip"", rekao je. Naime, Daniel Mac je poznat po tome što prilazi ljudima u luksuznim automobilima te ih ispituje o tome čime se bave i kako izgleda njihov život.

""Radim za jednu kompaniju"", rekao je muškarac.
""Koju kompaniju?"" upitao je Mac.
""Ovu"", odgovorio je muškarac sa smiješkom.
""Koja je to kompanija, ja ni ne znam"", priznao je Mac, na što je muškarac odgovorio da radi za Rimac Automobile.
""Ovo je najbrže ubrzavajući cestovni automobil na svijetu. Mi smo tu da pokažemo automobil ljudima, odrađujemo svjetsku turneju. Imao sam sreću da sudjelujem u transportu"", objasnio mu je muškarac, a YouTuber je ostao oduševljen.
Inače, nedavno je i jedan njujorški policajac zaustavio Neveru na ulicama New Yorka, a fotografiju razgovora policajca s vozačem objavio je Mate Rimac. Nedavno je Neveru isprobala i influencerica Emelia Hartford, a Mate je otkrio da je oduševljen njenim vozačkim sposobnostima. ",magazin
https://web.archive.org/web/20210902192949/https://www.index.hr/sport/clanak/za-selekcije-hrvatske-je-odigrao-60-utakmica-a-od-jucer-igra-za-drugu-reprezentaciju/2301393.aspx,za-selekcije-hrvatske-je-odigrao-60-utakmica-a-od-jucer-igra-za-drugu-reprezentaciju,"FILIP OZOBIĆ, nekadašnja velika nada hrvatskog nogometa, debitirao je za Azerbajdžan. Debi neće pamtiti po dobrome, njegova nova reprezentacija izgubila je od Luksemburga 2:1 u kvalifikacijama za Svjetsko prvenstvo.
Ozobić je slovio za veliku nadu. Od 15. godine nastupao je za sve mlađe selekcije hrvatske reprezentacije, a na U-19 Euru 2010. godine, na kojem je Hrvatska dogurala do polufinala, bio je uvršten u najboljih 11 turnira, i to kao jedini Hrvat. Ukupno je za selekcije Hrvatske nastupio čak 60 puta.
Ima i dva nastupa za A selekciju, ali oni nisu bili u službenim utakmicama. Odigrao je dva susreta na China Cupu 2017. godine, u momčadi u kojoj su većinom bili igrači HNL-a. Ozobić je bio jedan od dvojice koji tad nisu igrali u hrvatskoj ligi.
Ima pravo nastupa za Azerbajdžan jer nije igrao u službenoj utakmici za Hrvatsku
Ozobić u Azerbajdžanu igra od 2016. godine te je ispunio rok od pet godina, koliko igrač mora igrati u nekoj zemlji da bi stekao pravo nastupa za tu reprezentaciju. Mogao je promijeniti nogometno državljanstvo zato što nema nijedan službeni nastup za hrvatske selekcije poslije 21. rođendana. 
Još kao 18-godišnjak iz Zadra je otišao u moskovski Spartak, gdje se nije uspio nametnuti. Jednu godinu proveo je na posudbi u Hajduku, da bi ga doveo Slaven Belupo, odakle se nakon tri sezone i otisnuo u Azerbajdžan. Proveo je dvije godine u Gabali, a zadnje tri sezone igra u Qarabagu. Prošle je s 11 golova bio treći najbolji strijelac lige, dok je s isto toliko golova u prvoj sezoni bio najbolji.
U debiju za Azerbajdžan je odigrao cijelu utakmicu na poziciji desetke, ali nije napravio ništa bitno pred suparničkim golom. Nakon tri kola Azerbajdžan je bez bodova u kvalifikacijskoj skupini za Svjetsko prvenstvo.

Grafika: Sofascore za IndexSport
",sport
https://web.archive.org/web/20210902192953/https://www.index.hr/vijesti/clanak/zbog-dodikovih-blokada-20-tisuca-ljudi-ostaje-bez-placa/2301265.aspx,zbog-dodikovih-blokada-20-tisuca-ljudi-ostaje-bez-placa,"VIŠE od 20 tisuća osoba zaposlenih u tijelima vlasti Bosne i Hercegovine i različitim ustanovama i agencijama ostat će bez plaća nastave li dužnosnici iz Republike Srpske blokirati rad središnjih tijela državne vlasti, čime će se politička kriza u toj zemlji opasno produbiti, upozoravaju u četvrtak lokalni mediji.
Državna tijela vlasti i agencije u toj zemlji sada funkcioniraju na temelju odluka o privremenom financiranju koje Vijeće ministara donosi sva tri mjeseca, a takvo stanje rezultat je činjenice da državni parlament zbog unutarnjih političkih prijepora u zemlji još nije uspio usvojiti proračun za 2021. godinu.
Nakon što je bivši visoki predstavnik za BiH Valentin Inzko potkraj srpnja nametnuo izmjene Kaznenog zakona kojima se sankcionira nijekanje ratnih zločina, Narodna skupština Republike Srpske donijela je odluku kojom je dužnosnicima iz tog entiteta u središnjim tijelima državne vlasti naložila da bojkotiraju njihov rad sve dok se Inzkova odluka ne ukine.
Na taj je način od početka kolovoza blokirano donošenje odluka u Predsjedništvu BiH, državnom parlamentu te u Vijeću ministara koje jedino ima zakonske ovlasti donositi odluke o privremenom financiranju.
Postojeća odluka o privremenom financiranju istječe potkraj rujna a ne donese li se nova neće biti moguće nikakve isplate. To se odnosi na plaće državnih dužnosnika i brojnih namještenika i službenika u ministarstvima, uredima i agencijama.
Blokade se nastavljaju
Član Predsjedništva BiH Milorad Dodik ranije ovog tjedna najavio je kako će se blokade nastaviti bez obzira na cijenu, odnosno kako će to trajati sve dok se Inzkova odluka ne poništi ili ne preinači. Rekao je da će dolaziti na sjednice Predsjedništva BiH, ali će spriječiti donošenje bilo kakvih odluka državnog vrha.
Član Predsjedništva BiH Šefik Džaferović upozorio je kako zbog toga zemlja klizi u opasnu krizu, odnosno kako je na djelu blokada države te je pozvao visokog predstavnika međunarodne zajednice Christiana Schmida da reagira i smijeni Dodika.
Predsjedatelj Vijeća ministara BiH Zoran Tegeltija, koji je na tu poziciju izabran kao kadar Dodikovog Saveza nezavisnih socijaldemokrata (SNSD), uopće se nije oglasio otkako ne dolazi na posao u Sarajevo, no SNSD-ova zastupnica u Zastupničkom domu parlamenta BiH Dušanka Majkić priznala je kako je ova situacija ""alarmantna"" pa treba hitno postići dogovor kako iz ove krize izaći. 
""To su ozbiljne stvari i nije samo jedna, sve će ići jedno za drugim. Zemlja ne funkcionira. Čim nema odluka, nema ništa. Ne dolazi nam ni pošta. Jedino dogovor i razgovor mogu to riješiti"", kazala je Majkić kako je citiraju banjolučke Nezavisne novine.
Predsjedatelj Zastupničkog doma Danis Zvizdić kazao je kako se Dodik sada mora suočiti sa situacijom u kojoj će najmanje sedam tisuća osoba s područja RS-a koji rade u tijelima vlasti BiH od narednog mjeseca ostati bez plaća.
""Oni koji prave ovakvu opstrukciju moraju odgovarati tim ljudima zašto neće dobiti plaće i neće biti u mogućnosti vratiti kredite ili imati normalan život"", kazao je Zvizdić nakon što je propao njegov pokušaj da u Sarajevu okupi predstavnike političkih stranaka ne bi li postigli neki dogovor o tome kako nastaviti rad u državnom parlamentu i donijeti važne odluke a posebice usvojiti proračun.
Zvizdić je ocijenio da Dodik taj teret neće moći ignorirati pa će ga ovakva situacija natjerati da odustane od bojkota i to čim se postavi pitanje isplate plaća, a ako se to ipak ne bi dogodilo, kako je istaknuo ""očekuje združenu reakciju domaćih i međunarodnih snaga"" kako bi se BiH izvukla iz sadašnje krize.
 ",vijesti
https://web.archive.org/web/20210901192026/https://www.index.hr/magazin/clanak/zvijezde-lani-izbjegavale-festival-u-veneciji-ove-godine-stizu-u-velikom-broju/2300987.aspx,zvijezde-lani-izbjegavale-festival-u-veneciji-ove-godine-stizu-u-velikom-broju,"FILMSKI festival u Veneciji otvara se u srijedu s bogatom postavom i povratkom holivudskih zvijezda koje su ga prošle godine izbjegle zbog pandemije koronavirusa.
Organizatori se nadaju da će strogi zdravstveni protokol pomoći da se izbjegnu problemi na 11-dnevnom filmskom maratonu. 
Kazališta će raditi upola manjim kapacitetom, a zid će blokirati pogled na crveni tepih kako bi se spriječilo stvaranje gužve publike koja želi dobiti autogram, ispred Palazzo del Cineme. Potrebno je imati zdravstvenu propusnicu ili negativan test na covid-19 te nositi masku. 
""Svi se svugdje žele vratiti, ponovno otvoriti, ponovno pokrenuti, objaviti filmove koji su na polici ostali godinu i pol ili možda dvije godine"", rekao je direktor festivala Alberto Barbera Reutersu uoči svečanog otvaranja.
Dolazi puno slavnih osoba
Barbera je rekao da je većina svjetskih premijera već rasprodana i obećao da neće nedostajati slavnih osoba, iako im se obožavatelji neće moći približiti. 
""Na crvenom tepihu bit će najviše gužve jer su svi ovdje... Timothee Chalamet, Zendaya, Jessica Chastain, Matt Damon, Ben Affleck. Popis je toliko dug da ih ne mogu sve ni zapamtiti"", rekao je.
Španjolski redatelj Pedro Almodovar otvara najstariji filmski festival na svijetu filmom Paralelne majke s Penelope Cruz u ulozi jedne od dviju slobodnih žena koje će roditi u istoj bolnici. Ostali naslovi koji se bore za nagradu Zlatni lav za najbolji film su Moć psa redateljice Jane Campion s  Benedictom Cumberbatchom u ulozi vlasnika ranča koji zlostavlja mladu udovicu koju utjelovljuje Kirsten Dunst te film Spencer s Kristen Stewart u ulozi princeze Diane. Paolo Sorrentino dolazi s vrlo osobnim i intimnim filmom o gubitku svojih roditelja kad je imao 17 godina.
Maggie Gyllenhaal predstavlja svoj debitantski dugometražni film Izgubljena kći zasnovan na romanu Elene Ferrante s Olivijom Colman i Dakotom Johnson u glavnim ulogama. Posljednji dvoboj Ridleyja Scotta s Damonom i Affleckom u glavnim ulogama i željno očekivana znanstveno-fantastična priča Dune Denisa Villeneuvea s Chalametom i Zendayom bit će prikazani izvan konkurencije.
Chloe Zhao, redateljica filma Nomadland, prošlogodišnjeg dobitnika Zlatnog lava i Oscara za najbolju fotografiju, redatelja i glumicu - dio je ovogodišnjeg žirija koji vodi još jedan dobitnik Oscara, južnokorejski redatelj Parazita Bong Joon-ho.",magazin
https://web.archive.org/web/20210730080751/https://www.index.hr/sport/clanak/amerikanke-usred-finala-napustila-najbolja-gimnasticarka-nisu-uspjele-doci-do-zlata/2293412.aspx,amerikanke-usred-finala-napustila-najbolja-gimnasticarka-nisu-uspjele-doci-do-zlata,"RUSKA ženska gimnastička reprezentacija osvojila je naslov pobjednica u višeboju na Olimpijskim igrama u Tokiju.
Lilija Ahajmova, Viktorija Listunova, Angelina Melnikova i Vladislava Urazova u finalu su osvojile 169.528 bodova i detronizirale Amerikanke, koje su osvajale ekipno zlato u Londonu 2012. i Rio de Janeiru 2016. godine. 
Amerikanke su sa 166.096 bodova osvojile srebro, prvenstveno zbog nespremnosti njihove heroine s Igara u Riju Simone Biles. Osvajačica četiri zlata otprije pet godina Biles je u utorak izvela samo jedan preskok, nakon kojega je napustila natjecanje. Prema nekim izvještajima, Biles je od daljnjeg sudjelovanja u ekipnom finalu odustala zbog ozljede, a prema drugima zbog mentalnih problema. Bez Biles, Jordan Chiles, Sunisa Lee i Grace McCallum su držale korak s Ruskinjama sve do posljednje sprave partera, no na toj je spravi Chiles podbacila pa su Ruskinje na kraju sakupile gotovo dva i pol boda više.
Broncu su osvojile Britanke Jennifer Gadirova, Jessica Gadirova, Alice Kinsella i Amelie Morgan sa 164.096 bodova, 0.458 više od četvrtih Talijanki.
Ovo je prvo zlato za Rusiju u ženskom višeboju još od Barcelone 1992. godine, kada je nastupala pod imenom Zajednica neovisnih država. Ruske gimnastičarke tako su se pridružile svojim muškim kolegama koji su u ponedjeljak osvojili zlato u momčadskom višeboju.",sport
https://web.archive.org/web/20210730080616/https://www.index.hr/vijesti/clanak/australske-vlasti-u-sydney-poslale-vojsku-kako-bi-pomogla-u-provodjenju-lockdowna/2293983.aspx,australske-vlasti-u-sydney-poslale-vojsku-kako-bi-pomogla-u-provodjenju-lockdowna,"AUSTRALSKE vlasti poslale su stotine vojnika u Sydney kako bi pomogli u provođenju lockdowna, piše BBC. 
Vojnici će tijekom vikenda proći obuku, prije nego što u ponedjeljak počnu s nenaoružanim ophodnjama. 
Mnogi se pitaju je li vojna intervencija neophodna. 
Lockdown, koji je na snazi do najmanje 28. kolovoza, zabranjuje ljudima da napuštaju svoj dom, osim u posebnim slučajevima. 
Unatoč lockdownu, koji traje pet tjedana, zaraza se u Sydneyju nastavlja širiti. Samo je danas zabilježeno 170 novih slučajeva. 
Vojnici će se pridružiti policiji na žarištima virusa kako bi osigurali da se ljudi pridržavaju pravila, koja uključuju ograničenje putovanja od 10 km. 
Upotreba vojske u liberalnoj demokraciji zabrinjavajuća
Šef policije New South Walesa David Elliot rekao je da bi vojska pomogla jer dio građana Sydneya misli da se pravila na njih ne odnose. 
Podaci zdravstvenih službi pokazuju da se virus uglavnom prenosi nedopuštenim kretanjem. 
Australski pravnici smatraju da je upotreba vojske u liberalnoj demokraciji zabrinjavajuća. 
Epidemija je u velikoj mjeri pogodila radnike te siromašna predgrađa. 
Kritičari kažu da su se ta područja već suočila s policijskim mjerama te ističu da su ta ograničenja stroža nego u ostatku Sydneyja. 
""Naši ljudi su jedna od najsiromašnijih demografskih kategorija te se ionako osjećaju marginaliziranima"", rekao je Steve Christou, jedan od lokalnih čelnika. 
Stopa cijepljenja u Australiji - 17% odrasle populacije - i dalje je jedna od najnižih među zemljama OECD -a.",vijesti
https://web.archive.org/web/20210730080751/https://www.index.hr/sport/clanak/cilic-objavio-zajednicku-fotografiju-hrvatskih-teniskih-junaka/2293838.aspx,cilic-objavio-zajednicku-fotografiju-hrvatskih-teniskih-junaka,"HRVATSKI tenisači danas su ostvarili povijestan uspjeh za hrvatski sport. Dva teniska para igrat će u finalu Olimpijskih igara.
Prvo su Marin Čilić i Ivan Dodig svladali Novozelanđane Daniella i Venusa, a nakon toga su ostali bodriti kolege Nikolu Mektiću i Matu Pavića u dvoboju protiv Amerikanaca Sandgrena i Krajiceka. 
Poslije njihove pobjede i velikog uspjeha, Čilić je objavio zajedničku fotografiju na Twitteru uz opis ""Stvaramo povijest.""
MAKING HISTORY 🥇🥈💪🇭🇷🙌
#iznadsvihHrvatska @NMektic @DodigTennis @hrv_olimp_odbor pic.twitter.com/JKnBTioIBZ
Finale se igra sutra te je treći meč na rasporedu programa koji kreće u 8 sati.
""Mi smo tu da probamo pobijediti, oni su tu da pobijede nas. Ja očekujem težak meč, oni su odigrali nekoliko fenomenalnih mečeva, danas pogotovo i veselimo se tome. No najvažnije je da svi skupa uživamo u predivnom danu za Hrvatsku"", izjavio je Pavić u najavi meča. U sličnom su tonu govorili Dodig i Čilić.
""Mi smo svi super prijatelji, veliki prijatelji, znamo se u reprezentaciji dugo godina. Kad izađemo na teren, dat ćemo maksimum"", rekao je Dodig, a Čilić dodao: ""Ali, prije toga večeras jedno zajedničko pivo.""",sport
https://web.archive.org/web/20210730080644/https://www.index.hr/magazin/clanak/dino-jelusic-pokazao-kako-mu-izgleda-whatsapp-vjerojatno-ni-sam-ne-moze-vjerovati/2293847.aspx,dino-jelusic-pokazao-kako-mu-izgleda-whatsapp-vjerojatno-ni-sam-ne-moze-vjerovati,"DINO JELUSIĆ pokazao je kako izgleda njegov popis poziva na WhatsAppu nakon što je postao član Whitesnakea.
Joe Lynn Turner, nekadašnji član Deep Purplea, zatim nizozemski roker Arjen Lucassen, a onda i David Coverdale, osnivač Whitesnakea, ljudi su s kojima ovih dana redovito komunicira mladi Jelusić.

""Moj whapp danas"", napisao je Dino uz screenshot velikih imena s glazbene scene te dodao emotikon srca.
""Izuzetna mi je čast što sam dio jednog od mojih najdražih bendova svih vremena.  Telefonski poziv Davida Coverdalea nešto je o čemu svaki pjevač i glazbenik moje generacije može samo sanjati, i dalje mi sve izgleda potpuno nadrealno. Jedva čekam da krenem na put s Whitesnakeom i kao što mi je sam veliki DC rekao, da dam dio svog identiteta zvuku ovog kultnog benda"", napisao je Dino nakon što je objavljena vijest o njegovom uspjehu.
Podsjećamo, Dino je u srpnju 2019. na Šalati sa svojim bendom Animal Drive nastupao kao predgrupa Whitesnakeu. Njihova poveznica bio je gitarist Joel Hoekstra, koji s Dinom svira u Trans Siberian Orchestra. ",magazin
https://web.archive.org/web/20210730080616/https://www.index.hr/vijesti/clanak/dio-dalmacije-pod-crvenim-upozorenjem-zbog-visokih-temperatura/2293982.aspx,dio-dalmacije-pod-crvenim-upozorenjem-zbog-visokih-temperatura,"""PRETEŽNO sunčano i vruće. U sjevernim kopnenim predjelima poslijepodne uz jači razvoj oblaka moguć je pokoji pljusak. Vjetar slab, u drugom dijelu dana mjestimice i umjeren jugozapadni i zapadni. Najviša dnevna temperatura uglavnom od 32 do 37 °C"", stoji u prognozi DHMZ-a za danas.
No, temperature će negdje u Dalmaciji lokalno ići možda ipreko 40 kao što je bilo i proteklih dana.

Istočna Hrvatska
Pretežno sunčano i vruće. Vjetar slab, na krajnjem istoku prijepodne povremeno do umjeren jugoistočni. Najviša dnevna temperatura od 34 do 36 °C.
Središnja Hrvatska
Pretežno sunčano, poslijepodne uz lokalno jači razvoj oblaka moguć je poneki lokalni pljusak, uglavnom u sjevernim predjelima područja. Vjetar slab, u drugom dijelu dana mjestimice do umjeren jugozapadni. Danju vruće uz najvišu temperaturu zraka od 33 do 35 °C.
Gorski kotar i Lika
Pretežno sunčano. Vjetar slab do umjeren jugozapadni. Najvišu dnevna temperatura uglavnom između 30 i 34 °C.
Istra
Pretežno sunčano, poslijepodne ponegdje uz malu do umjerenu naoblaku. Ujutro će puhati slab istočni vjetar i bura, zatim slab, u noći mjestimice umjeren jugozapadni vjetar i jugo. More će biti malo, u noći ponegdje umjereno valovito. Najviša dnevna temperatura bit će uglavnom od 30 do 33 °C.
Sjeverni Jadran
Većinom sunčano i vruće. Vjetar slab, poslijepodne do umjeren jugozapadni. Najviša dnevna temperatura zraka između 32 i 34 °C.
Dalmacija
Sunčano te vruće i vrlo vruće. Vjetar slab, poslijepodne do umjeren jugozapadni i zapadni, prema otvorenom moru mjestimice sjeverozapadni. Najviša dnevna temperatura između 32 i 37 °C.
Sutra isto vruće, na kopnu moguća nevremena
I dalje pretežno sunčano i vruće, ali ne posve stabilno. očekuje se sutra, piše DHMZ.
U unutrašnjosti popodne promjenljiva naoblaka, a uglavnom u sjeverozapadnim kopnenim predjelima mogući su pljuskovi praćeni grmljavinom.
 Vjetar slab i umjeren jugozapadni i zapadni, prema večeri u okretanju na sjeverni, dok će na Jadranu zapuhati jugo. Najniža temperatura zraka od 15 do 20, na Jadranu od 21 do 26, a najviša većinom između 33 i 37 °C, u gorju malo niža.
Početkom tjedna bit će i desetak stupnjeva niže temperature

""Promjenjivo i nestabilno uz mjestimičnu kišu i lokalne pljuskove i grmljavinu, mjestimice i izraženije, dok će se većinom suho zadržati u Dalmaciji. Još u subotu na Jadranu pretežno sunčano. Vjetar slab i umjeren jugozapadni, u nedjelju lokalno na udare jak, u ponedjeljak u okretanju na sjeverni. Na Jadranu slab i umjeren jugozapadni vjetar, u nedjelju jugo u jačanju, a u ponedjeljak u okretanju na buru i sjeverozapadnjak. Još za vikend vruće, na Jadranu i vrlo vruće, a početkom tjedna manje toplo, osobito na kopnu"", piše DHMZ o izgledima vremena za idućih par dana.",vijesti
https://web.archive.org/web/20210730080616/https://www.index.hr/vijesti/clanak/dobri-rezultati-kompanija-podrzali-wall-street/2293968.aspx,dobri-rezultati-kompanija-podrzali-wall-street,"NA WALL STREETU su u četvrtak cijene dionica porasle, zahvaljujući boljim nego što se očekivalo poslovnim rezultatima niza kompanija i solidnom, premda usporenom, rastu američkog gospodarstva.
Dow Jones ojačao je 153 boda ili 0.44 posto, na 35.084 boda, dok je S&P 500 porastao 0.42 posto, na 4419 bodova, a Nasdaq indeks 0.11 posto, na 14.778 bodova.
Tijekom trgovanja Dow Jones i S&P 500 dosegnuli su nove rekordne razine, no do kraja dana izgubili su dio početnih dobitaka.
Pritom su najviše porasle cijene dionica u sektorima koji su najviše osjetljivi na gospodarska kretanja, kao što su financijski, energetski i rudarski.
Američko gospodarstvo raslo sporije od očekivanja
Jučer je objavljeno da je u drugom tromjesečju američko gospodarstvo poraslo po anualiziranoj stopi od 6.5 posto, znatno sporije u odnosu na 8.5 posto, koliko su očekivali analitičari u anketi Reutersa.
No, to nije razočaralo ulagače, s obzirom na to da je to nešto brži rast nego u prvom kvartalu i da je bruto domaći proizvod (BDP) dosegnuo razine od prije pandemije koronavirusa.
Naime, BDP je na kraju drugog kvartala iznosio 19.400 milijardi dolara, dok je u posljednjem tromjesečju 2019. iznosio 19.200 milijardi.
Podršku tržištu pružili su, pak, bolji nego što se očekivalo kvartalni poslovni rezultati kompanija.
Poslovna izvješća dosad je objavila gotovo polovica kompanija iz sastava S&P 500 indeksa, pri čemu ih je gotovo 91 posto ostvarilo veću zaradu nego što se očekivalo.
Stoga sada analitičari u anketi Reutersa procjenjuju da su zarade kompanija iz sastava S&P 500 indeksa u drugom tromjesečju porasle oko 87 posto u odnosu na isto lanjsko razdoblje, dok su još nedavno očekivali rast od 66 posto.
I na europskim su burzama cijene dionica jučer porasle. Londonski FTSE indeks ojačao je 0.88 posto, na 7078 bodova, dok je frankfurtski DAX porastao 0.45 posto, na 15.640 bodova, a pariški CAC 0.37 posto, na 6633 boda.",vijesti
https://web.archive.org/web/20210730080751/https://www.index.hr/sport/clanak/doncicu-dallas-doveo-srpskog-trenera-s-kojim-je-vec-pokorio-europu/2293319.aspx,doncicu-dallas-doveo-srpskog-trenera-s-kojim-je-vec-pokorio-europu,"DALLAS MAVERICKSI Luki Dončiću su u trenerski stožer doveli čovjeka s kojim je došao do prvog golemog uspjeha u karijeri, srpskog stručnjaka i bivšeg slovenskog izbornika Igora Kokoškova.
Kokoškov je 20 godina radio u NBA ligi, uglavnom kao pomoćni trener, a 2018./2019. postao je prvi Europljanin u ulozi glavnog trenera NBA kluba, kada su ga angažirali Phoenix Sunsi. Te je godine na draft izašao Luka Dončić i dok se očekivalo da će Kokoškov lobirati da Sunsi izaberu njega, oni su prvi pick odlučili iskoristiti na lokalnu sveučilišnu zvijezdu, centra Deandrea Aytona.

Sada će se Kokoškov opet ujediniti s Dončićem, koji je tek postao punoljetan kad su 2017. zajedno šokirali košarkaški svijet i osvojili Eurobasket.
Kokoškov je prošle sezone prvi put nakon odlaska iz omladinskog pogona Partizana 1997. radio u europskoj košarci, kao trener Fenerbahčea. Imao je ugovor i za predstojeću sezonu, ali čini se da je s pravne strane sada sve riješeno.
ÖZEL | Dallas Mavericks ile anlaşan Igor Kokoskov bugün saat 14.15'de ABD'ye uçuyor.
Ovaj 49-godišnji Srbin bit će jedan od pomoćnika Jasona Kidda, legende Mavsa koja im je 2011. uz Dirka Nowitzkog donijela NBA naslov. On je u Dallas stigao s mjesta pomoćnog trenera u LA Lakersima nakon što je Rick Carlisle podnio ostavku.
Osim Slovenije, Kokoškov je kao izbornik sedam godina vodio Gruziju, a bio je i na klupi Srbije na Svjetskom prvenstvu u Kini prije dvije godine.",sport
https://web.archive.org/web/20210730080616/https://www.index.hr/vijesti/clanak/doznajemo-obrat-u-slucaju-smrti-ruskinje-na-krku-nije-ubijena/2293635.aspx,doznajemo-obrat-u-slucaju-smrti-ruskinje-na-krku-nije-ubijena,"U VILI na Krku jučer je pronađeno tijelo 47-godišnje ruske državljanke iz Njemačke.
Iako se isprva u medijima pojavila informacija da je ženu ubio 46-godišnji partner, Index doznaje da je obdukcija pokazala kako nije riječ o ubojstvu. Naime, pokazalo se kako je uzrok smrti trovanje alkoholom, odnosno etanolom. Otkriveno je da je preminula Ruskinja imala 3.60 g/kg. 
Kako doznajemo, policija sada utvrđuje ima li elemenata kaznenog djela nepružanja pomoći. I partner Ruskinje, za kojeg su susjedi sumnjali na to da je ubio ženu, bio je, doznajemo, potpuno pijan. On je imao 2.80 promila alkohola u krvi kada ga je privela policija.
Partner uhićen
Policija je ranije danas objavila detalje.
""Policijski službenici Policijske postaje Krk, u koordinaciji sa Županijskim državnim odvjetništvom u Rijeci, provode kriminalističko istraživanje zbog sumnje u počinjenje kaznenog djela ubojstva.
Naime, jučer oko 19.45 sati policija je zaprimila dojavu te je postupala u gradu Krku gdje je u apartmanu, u vlasništvu njemačke državljanke, pronašla tijelo mrtve žene. Očevidom, kojim je rukovodila zamjenica županijskog državnog odvjetnika, utvrđeno je da je riječ o 47-godišnjoj njemačkoj državljanki.
Policijski službenici Policijske postaje Krk, u koordinaciji sa Županijskim državnim odvjetništvom u Rijeci, provode kriminalističko istraživanje zbog sumnje u počinjenje kaznenog djela ubojstva.
U vezu s ovim nesretnim događajem dovodi se 46-godišnji njemački državljanin koji je sinoć uhićen i priveden u Policijsku postaju Krk i nad kojim je u tijeku kriminalističko istraživanje poradi utvrđivanja svih relevantnih činjenica i okolnosti događaja"", objavila je policija.
Umrla Ruskinja iz Njemačke
Novi list je doznao da je preminula ruska državljanka nastanjena u Njemačkoj. Ono što je, prema svemu sudeći, upalilo alarm kod susjeda koji je pronašao tijelo bile su potpuno spuštene rolete stana, saznanje da nesretnu ženu nitko nije vidio nekoliko dana, ali i informacija da je tijekom vikenda ondje bilo vike.
Susjedi prepričavaju kako su se u noći sa subote na nedjelju čuli glasna svađa i lom koji je naprasno prekinut sat iza ponoći.
Sljedećeg dana suprug je viđen kako oko svog bijelog Volva njemačkih registarskih pločica, parkiranog na cesti uz prostrano dvorište luksuzne zgrade s bazenom, rastrojeno hoda te sa sebe skida i na tlo odbacuje odjeću.
Svjedok: Samo je nervozno pušio i šetao
Darko Garić, građevinski i turistički poduzetnik iz Slavonskog Broda, vlasnik je zgrade u kojoj se dogodila tragedija. On je pozvao policiju, koja je ušla u stan i pronašla tijelo.
""Primijetio sam i da su sve rolete na prozorima spuštene, ali i da se na balkonu stana povremeno pojavljuje tek muškarac u pedesetim ili kasnim četrdesetim godinama, koji je nervozno ondje pušio cigaretu za cigaretom. Od susjeda sam čuo i da se taj muškarac, inače vlasnik bijelog Volva koji je bio parkiran na ulici, proteklog dana čudno ponašao te da je u jednom trenutku po dvorištu bacao odjeću. Sve to nagnalo me da u više navrata s njim pokušam stupiti u kontakt"", kazao je za Novi list.
Potom je, kako kaže, uspostavio kontakt s vlasnicom stana, a dok je razgovarao s njom na balkonu se pojavio muškarac iz stana, nakon čega je mu je Garić pružio telefon.
""Nakon dvije-tri minute njihova razgovora, kojeg nisam razumio, vidno smušeni muškarac vratio mi je moj telefon, a žena s druge strane linije uzrujano mi je tek uspjela reći neka zovem policiju jer joj je ovaj rekao da je ubio svoju partnericu"", tvrdi Garić. 
Ponovo je pozvao policiju, koja je taj put intervenirala i u stanu u utorak navečer pronašla tijelo.",vijesti
https://web.archive.org/web/20210730080644/https://www.index.hr/magazin/clanak/drvo-zivota-raste-na-otoku-od-soli-usred-mrtvog-mora/2293902.aspx,drvo-zivota-raste-na-otoku-od-soli-usred-mrtvog-mora,"DRVO koje naizgled raste na otoku od bijele soli usred Mrtvog mora nije prizor koji bi itko očekivao, no upravo je to scena kojoj svjedoče turisti nedaleko od plaže Ein Bokek.
S koncentracijom soli koja je 10 puta veća od one u oceanu, Mrtvo more nije u stanju održati bilo kakav biljni ili životinjski svijet, stoga ne čudi da fotografije drva na otoku od soli nerijetko postanu viralne na društvenim mrežama.

Nedaleko od plaže u Ein Bokeku, izraelskom ljetovalištu u blizini Arada, nalazi se otok od soli čija je nestvarna prirodna formacija od blistave bijele soli okružena tirkiznom vodom. Svoje mjesto tu je našlo i drvo kojem tu nije mjesto. Pa ipak...

Ipak, drvo nije ondje niknulo, nego ga je lokalni umjetnik ""posadio"" na otok kao umjetničku instalaciju. Navodno je on gotovo svakodnevno posjećivao drvo i stavljao blato oko njega kako bi osigurao da dobije sve hranjive sastojke potrebne za preživljavanje u ovom izuzetno teškom okruženju.
",magazin
https://web.archive.org/web/20210730080616/https://www.index.hr/vijesti/clanak/eu-donijela-smjernice-za-poboljsanje-infrastrukture-tijekom-klimatskih-promjena/2293932.aspx,eu-donijela-smjernice-za-poboljsanje-infrastrukture-tijekom-klimatskih-promjena,"EUROPSKA KOMISIJA objavila je danas vodič za provjeru otpornosti infrastrukturnih projekata na klimatske izazove kao što su poplave, toplinski udar i slično i te propise ulagači moraju ispuniti žele li osigurati novac iz europskih fondova. 
Katastrofalne poplave koje su ovaj mjesec pogodile sjeverozapad Europe jasno su pokazale da čak i u nekima od najbogatijih zemalja svijeta infrastruktura nije dorasla borbi s klimatskim promjenama jer ekstremne vremenske nepogode, koje su nekad bile rijetke, postaju sve učestalije.
Zeleni plan
Stoga će vodič, službeno nazvan ""Nove tehničke smjernice za osiguravanje otpornosti infrastrukturnih projekata na klimatske promjene za razdoblje 2021. – 2027., pomoći Uniji u provedbi ""Europskog zelenog plana"", a to znači ispunjavanju zahtjeva iz europskog zakonodavstva o klimi i zelenijoj potrošnji novca iz EU-fondova. 
Oni koji traže novac iz europskih fondova moraju u projektu za koji žele dobiti novac EU dokazati da su ceste, željeznice i elektrane koje planiraju izgraditi sposobne nositi se s ekstremnim vremenskim pojavama.
Neke od tih zahtjeva ponuđači moraju ispuniti za pristup novcu iz Fonda za pravednu tranziciju vrijednog 17.5 milijardi eura, koji treba pomoći regijama ovisnima o fosilnim izvorima energije da postupno prijeđu na zelenije izvore.
Procjena rizika
U svome vodiču Komisija piše da ulagači moraju priložiti procjenu klimatskih rizika kojima njihov projekt može biti izložen idućih godina. Za tu procjenu mogu se poslužiti podacima kao što su predviđanja klimatskih promjena na nacionalnoj i regionalnoj razini ili mogu pričekati do kolovoza, kada bi trebalo biti objavljeno ažurirano izvješće UN-ova znanstvenog panela za klimu.
Ako procjene upozore da postoje veliki rizici, projekt bi trebao biti preinačen tako da se može nositi s tim rizicima, piše Komisija.
Primjerice, možda će biti potrebno predvidjeti sustav za brzu reakciju u slučaju poplava. 
U procjeni bi trebalo izračunati i predviđanja emisija stakleničkih plinova kako bi projekti bili usklađeni s klimatskim ciljevima koje je EU postavila, a jedan od njih je nulta stopa emisije stakleničkih plinova do 2050. godine.
Cilj Europske unije je osigurati da mostovi, željeznice i elektrane budu sposobni izdržati učinke klimatskih promjena sve toplijeg planeta Zemlje. ",vijesti
https://web.archive.org/web/20210730080751/https://www.index.hr/sport/clanak/fenomenalni-damir-martin-je-osvojio-olimpijsku-broncu/2293952.aspx,fenomenalni-damir-martin-je-osvojio-olimpijsku-broncu,"DAMIR MARTIN je u samcu osvojio brončanu olimpijsku medalju. Martinu je ovo treća olimpijska medalja. U Riju je 2016. osvojio srebro u samcu, a u Londonu 2012. bio je dio srebrnog četverca. Također, Martin ima dva svjetska i dva europska zlata.
Zlato je osvojio Grk Stefanos Ntouskos, a srebro Norvežanin Kjetil Borch.
Martin je odlično taktički odveslao finale, na polovici utrke je zaostajao oko dvije sekunde za vodećim trojcem, uz Ntouskosa i Borcha u vrhu je bio i Danac Sverri Nielsen, a slična je situacija bila i 500 metara prije cilja. No, u samoj završnici je Danac je počeo posustajati, a Martin je pojačao te je ciljem prošao 15 sekundi prije za još jednu veliku medalju.
To je treće olimpijsko odličje za 33-godišnjeg Martina, nakon srebra u četvercu na pariće iz Londona 2012. te srebra u samcu iz Rio de Janeira 2016. Usto ima i dva naslova svjetskog prvaka iz četverca na pariće (2010, 2013) te dva europska zlata u samcu (2015, 2016).
Podsjetimo, Martin je suvereno odradio polufinale. Bio je u prvoj polufinalnoj skupini, u društvu svjetskog prvaka u samcu 2018. i brončanog 2019.. Norvežanina Kjetila Borcha, odličnog Litvanca Mindaugasa Griškonisa, koji ima dvije svjetske bronce u ovoj disciplini (2015. i 2018.), te Kanađanina Trevora Jonesa, Brazilca Lucasa Vertheina Ferreire i mladog 19-godišnjeg Talijana Gennara di Maura. Na kraju je zauzeo drugo mjesto, iza Borcha, a ispred Grškonisa.
Martin je 2016. godine u Riju osvojio srebro u samcu u epskoj utrci, u kojoj su on i Drysdale kroz cilj prošli s istim vremenom 6:41.34. Iako se očekivalo da će obojica biti nagrađeni zlatnim odličjem, organizator je u obzir uzeo tisućinke i pobjedu dodijelio Drysdaleu.",sport
https://web.archive.org/web/20210730080616/https://www.index.hr/vijesti/clanak/filipini-uvode-strogi-lockdown/2293976.aspx,filipini-uvode-strogi-lockdown,"FILIPINSKA vlada odlučila je uvesti strogi 'lockdown' u regiju glavnog grada Manile kako bi spriječila širenje zaraznije delta varijante koronavirusa, objavljeno je u petak. 
Strogo zatvaranje biti će na snazi od 6. do 20. kolovoza, objavio je glasnogovornik Harry Roque.  
Neće biti dopušteno konzumiranje jela u restoranima, a i vjerska okupljanja biti će zabranjena tijelom tog razdoblja. Usluge poput frizerskih salona moći će raditi samo s 30 posto kapaciteta, navodi se u objavi.
Neće raditi ni zatvoreni rekreacijski centri, dok će turističke atrakcije raditi za turiste također samo s 30 posto kapaciteta.
Uvođenje strogog zatvaranja uslijedilo je dva dana nakon što su stručnjaci pozvali na uvođenje dvotjednog zatvaranja kako bi se spriječio ""katastrofalan"" porast broja slučajeva covida-19 zahvaljujući delta varijanti.
Novi snažan skok broja zaraza počeo se bilježiti u regiji Manile, s najmanje 1.000 slučajeva dnevno, navela je istraživačka skupina OCTA, nezavisni think tank koji izražuje prognoze širenja covida-19 na Filipinima.
Prema projekcijama ove grupe, u tom bi području do kraja kolovoza dnevni broj zaraza mogao skočiti na 13.000 ako uvedene restrikcije ne budu pojačane i uvedeno strogo zatvaranje.
Ukupan broj slučajeva zaraze covidom-19 na Filipinima je 1,57 milijuna, a ministarstvo zdravlja objavilo je da je u zemlji novih 5.735 slučajeva. Umrlo je 176 ljudi, a ukupan broj umrlih je  27,577.",vijesti
https://web.archive.org/web/20210730080644/https://www.index.hr/magazin/clanak/foto-pogledajte-kako-izgleda-grob-olivera-dragojevica-na-godisnjicu-njegove-smrti/2293928.aspx,foto-pogledajte-kako-izgleda-grob-olivera-dragojevica-na-godisnjicu-njegove-smrti,"DANAS je treća obljetnica smrti legendarnog Olivera Dragojevića, a sudeći po fotografijama s njegova groba, mnogi su je poželjeli obilježiti. 

Oliverov grob je prekriven svijećama i cvijećem koje su mu posjetitelji ostavljali, a nekoliko ljudi se zadržalo na groblju. 

Pjevača se na današnji dan prisjetila i njegova supruga Vesna koja je podijelila emotivnu poruku na Facebooku. 
""Ljubav je kad zauvik nedostaješ"", poručila je ona uz njegovu pjesmu Jubavi moja. 

Podsjećamo, ovih se dana u Oliverovu čast u njegovoj rodnoj Veloj Luci održava projekt Trag u beskraju, čiji će vrhunac biti večeras, kad će se održati koncert na pjaci. Na koncertu koji će početi u 22 sata nastupit će Gibonni, Tedi Spalato, Marko Tolja, Antonio Serrano, Dupini i klapa Ošjak.
",magazin
https://web.archive.org/web/20210730080616/https://www.index.hr/vijesti/clanak/glavas-covjeku-na-fejsu-daj-mi-svoju-adresu-da-te-upoznam-gnjido/2293985.aspx,glavas-covjeku-na-fejsu-daj-mi-svoju-adresu-da-te-upoznam-gnjido,"BRANIMIR GLAVAŠ, optuženik za ratne zločine, u Hercegovini se druži sa Zdravkom Mamićem, osuđenim zbog izvlačenja novca iz Dinama.
Fotografijom se sam Glavaš pohvalio na Fejsu. Skupio je oko 1000 reakcija i divljenje nekoliko desetaka ljudi koji ga zovu ""generale"". Takve je počastio lajkom.
Dobio je i nešto kritika, tu se poslužio komentarom.
Jedan čovjek tako je Mamiću i Glavašu napisao da će im Bog suditi.
""Ratni osuđenik i onaj koji je uzimao tamo gdje ima i stavljao tamo gdje ima još više. Bog će vam suditi"", napisao je čovjek.
Dobio je dva komentara od Glavaša.
""tutlek daj mi svoju adresu da te upoznam gnjido"", napisao je Glavaš.
Pa dodao:
""ajd mi daj svoju adresu da te posjetim ove jeseni.""
",vijesti
https://web.archive.org/web/20210730080616/https://www.index.hr/vijesti/clanak/glavas-objavio-fotografiju-sa-zdravkom-mamicem-druze-se-u-hercegovini/2293805.aspx,glavas-objavio-fotografiju-sa-zdravkom-mamicem-druze-se-u-hercegovini,"BRANIMIR GLAVAŠ, optuženik za ratne zločine, u Hercegovini se druži sa Zdravkom Mamićem, osuđenim zbog izvlačenja novca iz Dinama. Fotografija prijatelja, simbola vojnih i financijskih dometa HDZ-ove Hrvatske, objavljena je jučer na Glavaševu Facebook profilu. S njima je i Glavašev unuk. U popratnom tekstu optuženik piše: ""Ugodno večernje druženje i dogovor o prvom transferu za mog unuka Bornu. Samo je dilema Dinamo, Bayern ili PSG?"" Uz to je i opaska da se Glavaš ""osjeća sretno"".
Glavaš kaže da je stvarao domovinu
Sljedba je u komentarima mahom fascinirana prizorom, opazili smo tek dva-tri disonantna glasa. Jedan je napisao: ""Kriminalac pored kriminalca...kada pogledamo tko je ""vodio"" ovu zemlju onda je sve jasno zašto smo danas tu gdje jesmo. Sramota za uniformu hrvatskog vojnika a kamoli generala, sramota za pravnu državu što su ova dvojica odavno zbog krađe nisu u zatvoru."" Glavaš mu je odgovorio: ""ti od...i sa mog profila glupane!"" Komentator mu je uzvratio: ""kamo sreće da si ti od..bao od ove države a ne nakrao se od ovog naroda i još se hvališ slikama s još jednim lopovom. Obitelj ne biraš, domovinu ne biraš ali prijatelje imaš privilegiju birati a tvoj izbor govori o tebi.""
Glavaš je nastavio: ""pa necu valjda tebe za prijatelja, takvog ogranicenog. A Domovinu sam ti ja stvarao. Huljo.""
I tako dalje, u sličnom tonu.
Glavašu se sudi za ratne zločine počinjene nad osječkim Srbima još 1991. godine. Već je bio pravomoćno osuđen, ali je Ustavni sud ukinuo presudu. Ponovljeno suđenje u Zagrebu teče sporo, a početkom srpnja Glavaševa obrana zatražila je da se premjesti u Osijek, no Visoki kazneni sud to je odbio. Na čelu Visokog kaznenog suda je Željko Horvatović. On je u svibnju 2009. godine predsjedao sudskim vijećem zagrebačkog Županijskog suda, koje je prvostupanjski osudilo Glavaša na deset godina zatvora.
Glavaš poručuje: Bagru treba razbucati
Glavaš je prekjučer, u podužoj objavi, uz ostalo napisao: ""Smeta li DSV-u što ih je Horvatović lagao kada je tvrdio da kao sudac nije besplatno hodao po utakmicama i besplatno žderao u svečanim salonima kako u Hrvatskoj, tako i diljem Europe i svijeta na tuđi račun? Očito ne smeta! Smeta li DSV-u što je Horvatović u intervju na pitanje o pozivnicama u svečanu ložu u Maksimiru u Večernjem listu od 17.travnja ove godine također lagao, rekavši ;'Ma kakvi, ni slučajno...'? Ako ih to ne smeta, onda i tu bagru iz DSV-a zbog 'ozdravljenja' i reforme hrvatskog pravosuđa treba prvu razbucati, a to je posao zakonodavca i državnih represivnih tijela. Dakle, USKOK i Sabor su na potezu! Jedno kratko vrijeme ću pričekati. A onda, idem(o) dalje!""
Nekoliko dana ranije objavio je da ""dugo toplo ljeto"" provodi u Drinovcima.
Uglavnom, čini se da će optuženi za ratne zločine, poput osuđenog za kriminal, narednih tjedana nastojati dokazati da u Hrvatskoj ne postoji pravično suđenje. Možda je tražio i neke savjete na tom planu ili logističku podršku, ali nećemo nagađati. Mimo njihovih uvjerenja, svakako valja zabilježiti da je krajnje nepravedno da još uvijek nije okončano suđenje za zločine počinjene prije 30 godina.
U međuvremenu, odlukom Zorana Milanovića, Glavašu su vraćena odlikovanja i čin, oduzeti nakon pravomoćne presude, dok je, zahvaljujući Andreju Plenkoviću, Glavašev dugogodišnji stranački kolega iz HDSSB-a Josip Salapić na HDZ-ovoj listi ušao u sabor pa odmah zamrznuo mandat i prepustio ga HDZ-ovki Maji Grba-Bujević. Salapić je, pak, nastavio raditi u Ministarstvu pravosuđa kao državni tajnik.",vijesti
https://web.archive.org/web/20210730080751/https://www.index.hr/sport/clanak/gudelj-svi-pricaju-o-torcidi-kao-da-ona-vodi-klub-zna-se-tko-je-kriv-za-debakl/2293923.aspx,gudelj-svi-pricaju-o-torcidi-kao-da-ona-vodi-klub-zna-se-tko-je-kriv-za-debakl,,sport
https://web.archive.org/web/20210730080751/https://www.index.hr/sport/clanak/hajdukov-predsjednik-se-oglasio-nakon-sramotnog-ispadanja-iz-europe/2293981.aspx,hajdukov-predsjednik-se-oglasio-nakon-sramotnog-ispadanja-iz-europe,,sport
https://web.archive.org/web/20210730080616/https://www.index.hr/vijesti/clanak/istraga-za-smrt-novinarke-na-malti-koju-je-ubila-autobomba-kriva-je-drzava/2293893.aspx,istraga-za-smrt-novinarke-na-malti-koju-je-ubila-autobomba-kriva-je-drzava,"JAVNA istraga ubojstva malteške novinarke Daphne Caruane Galizije 2017. utvrdila je da je za njezinu smrt odgovorna država, objavio je u četvrtak BBC.
U izvješću koje prenose malteški mediji stoji da država nije uočila ni prepoznala da postoji rizik po život novinarke i nije poduzela odgovarajuće korake da bi ga izbjegla.
Caruana Galizia poginula je u napadu automobilom bombom nedaleko od svojeg doma u listopadu 2017. godine.
Istraga je rezultirala ostavkom premijera Josepha Muscata 2019. jer je ustanovljena upletenost njegovih bliskih suradnika. No premijer je tada negirao optužbe o korupciji.
Caruana Galizia, koju su nazivali ""Wikileaks žena"", razotkrila je koruptivne mreže u zemlji i inozemstvu.
Saslušani deseci svjedoka
Njezina je obitelj zatražila pokretanje neovisne javne istrage novinarkina ubojstva. Muscat ju je odobrio nekoliko mjeseci prije nego što je podnio ostavku.
U posljednje dvije godine u sklopu istrage saslušani su deseci svjedoka, među kojima su bili istražitelji, političari i novinari.
U zaključku izvješća na 437 stranica stoji da je država ""stvorila ozračje nekažnjivosti koje kreiraju najviši ešaloni"" i da je postojala ""neopravdana bliskost"" između velikih poduzeća i vlade.
Dosad je optužena tek nekolicina pojedinaca.
U veljači je jedan od trojice optuženih za ubojstvo Caruane Galizije priznao krivnju i osuđen je na 15 godina zatvora. Ostalima suđenje tek predstoji. ",vijesti
https://web.archive.org/web/20210730080751/https://www.index.hr/sport/clanak/ivana-maranic-porazena-na-startu-turnira-nisam-mogla-naci-rjesenje-za-litvanku/2293954.aspx,ivana-maranic-porazena-na-startu-turnira-nisam-mogla-naci-rjesenje-za-litvanku,"HRVATSKA judašica Ivana Maranić poražena je u dvoboju 1. kola kategorije do 78 kilograma Olimpijskih igara od Litvanke Sandre Jablonskyte.
Maranić je zapela već na prvoj prepreci olimpijskog turnira u dvorani Nippon Budokai, koja se nalazi uz Carsku palaču u središtu Tokija.
Zagrepčanka se na OI plasirala u zadnji trenutak, zahvaljujući bodovima na rang-listi Međunarodnog judo saveza.
""Jednostavno nisam mogla naći rješenje za Litvanku. Ona se povlačila stalno, bila mi je daleko i nisam je mogla iskontrolirati. Šteta. Lijepo je bilo biti tu među svim ovim sportašima, ovo je ipak poseban osjećaj. Zahvaljujem na podršci iz mog kluba i nadam se da će netko od njih imati priliku doživjeti ovo što sam je doživjela"", izjavila je Ivana, članica Judo kluba Panda.
Ovime je završio povijesni, prvi nastup hrvatskih judašica na Olimpijskim igrama, a najdalje je stigla Barbara Matić, koja je poražena u borbi za broncu. Karla Prodan je izgubila u 2. kolu.",sport
https://web.archive.org/web/20210730080751/https://www.index.hr/sport/clanak/karla-prodan-porazena-u-osmini-finala-olimpijskih-igara/2293732.aspx,karla-prodan-porazena-u-osmini-finala-olimpijskih-igara,"HRVATSKA judoka Karla Prodan svoj je nastup na Olimpijskim igrama u Tokiju okončala porazom u osmini finala u kategoriji do 78 kilograma.
Nakon što je u 1. kolu wazarijem svladala Crnogorku Jovanu Peković, u osmini finala uspješnija od 22-godišnje Splićanke bila je iskusna 33-godišnja Kubanka Kaliema Antomarchi. Nakon prve četiri minute borbe ni jedna suparnica nije poentirala, da bi nakon 25 sekundi produžetka Kubanka uspjela wazarijem doći do boda i prolaska u četvrtfinale.",sport
https://web.archive.org/web/20210730080616/https://www.index.hr/vijesti/clanak/kod-makarske-preminula-strana-turistkinja/2293961.aspx,kod-makarske-preminula-strana-turistkinja,"HGSS Makarska objavio je da su jučer našli preminulu stranu državljanku.
Opisali su akciju.
""Težak dan za HGSS Stanicu Makarska.
Dojavom preko Centra 112 primamo obavijest o nestaloj stranoj državljanki. Planinarila je s kćerkom i njenim prijateljem iz zaseoka Vitlići prema Skywalku.
Po povratku nazad u zaselak odlučila je sjesti i odmoriti dok kći i prijatelj odu po auto i dođu po nju. Nakon što su došli, nju nisu zatekli na dogovorenom mjestu.
Odmah po dojavi na teren izlazi 19 spašavatelja HGSS stanice Makarska, koji pretražuju teren prema pravilima brze pretrage. Unesrećena je nađena bez svijesti te joj je pružena prva pomoć oživljavanja, nažalost, bez uspjeha"", napisali su.
Apel
""I ovim putem apeliramo na sve planinare da ni jedan cilj/vrh nije vrijedan rizika koji nose visoke temperature te teška dehidracija.
Nažalost, još jedan život je nepovratno izgubljen zbog previda na koje HGSS neprestano upozorava.
Nadamo se da je ovo zadnje upozorenje svima koji pod svaku cijenu pokušavaju u najtežim uvjetima 'osvajati' Biokovo!"" poručuju spašavatelji.
",vijesti
https://web.archive.org/web/20210730080616/https://www.index.hr/vijesti/clanak/kod-malog-losinja-brodski-propeler-ozlijedio-glavatu-zelvu-uginula-je/2293967.aspx,kod-malog-losinja-brodski-propeler-ozlijedio-glavatu-zelvu-uginula-je,"INSTITUT PLAVI SVIJET objavio je da je jučer preminula kornjača glavata želva te su poslali apel građanima.
""Jučer u večernjim satima dojavljeno nam je opažanje ozlijeđene glavate želve u blizini otočića Koludarca, Mali Lošinj. Radilo se o dubokoj ozljedi oklopa uzrokovanoj udarcem brodskog propelera. Unatoč brzoj reakciji i pokušajima saniranja ozljede, kornjača je, uslijed težine ozljeda, uginula ubrzo po zaprimanju u oporavilište"", napisali su.
""Stoga ovim putem pozivamo na dodatan oprez i prilagođavanje brzine prilikom upravljanja plovilima kako biste uspjeli izbjeći morske kornjače na površini mora"", poručuju iz Blue World Instituta.
""Akcije spašavanja ozlijeđenih jedinki morskih kornjača odvijaju se uz financijsku podršku projekta 'Unapređenje i povećanje kapaciteta oporavilišta za morske kornjače na Lošinju' (KK.06.5.2.04.0004) sufinanciranog iz programa Konkurentnost i kohezija europskih strukturnih i investicijskih fondova"", dodaju.

Glavata želva spada u porodicu želvi (Cheloniidae), čija je glavna karakteristika tvrdi keratinizirani oklop, koji se sastoji od okoštalih ploča (skuta). Glavna karakteristika glavate želve je velika glava s jakom čeljusti, po kojoj je i dobila ime. Može narasti do 90 cm i težiti do 113 kg. Leđni oklop (karapaks) je smeđe ili crvenkasto-smeđe boje. Razlikuje se od drugih vrsta po broju pločica na glavi i ploča na karapaksu. Naime, na glavi ima 2 para pločica (između očiju) i 5 rebrenih ploča na karapaksu. Za razliku od zelene želve, koja ima po jednu pandžu na svakoj peraji, glavata želva ima dvije pandže na svakoj peraji. Glavata želva je razvila jake čvrste čeljusti prilagođene lomljenju tvrdih ljuštura puževa, školjkaša, rakova, ježinaca.
Najveća gnjezdišta te vrste u Sredozemlju su na grčkoj, turskoj i ciparskoj obali. Jadransko more, sa zaljevom Gabes u Tunisu, jedno je od dva najveća, a ujedno i ključna neritička staništa za glavatu želvu u Sredozemlju, posebice za grčku reproduktivnu populaciju. Sjeverni i srednji Jadran predstavljaju važna pridnena staništa ishrane, dok noviji podaci ukazuju i na značaj istočnih voda srednjeg Jadrana kao staništa zimovanja sredozemne populacije. U Hrvatskoj do sada nije potvrđeno gniježđenje glavate želve i postojanje njenih reproduktivnih staništa.  ",vijesti
https://web.archive.org/web/20210730080644/https://www.index.hr/magazin/clanak/koja-prostorija-u-vasem-domu-treba-makeover-recite-nam-i-osvojite-super-nagrade/2290239.aspx,koja-prostorija-u-vasem-domu-treba-makeover-recite-nam-i-osvojite-super-nagrade,"TOČNO znate kojoj bi prostoriji u vašem domu dobro došlo više prirodne svjetlosti? Sudjelujte u nagradnom natječaju koji smo organizirali u suradnji s Wienerbergerom i osvojite vrijedne Tondach SmartPro krovne prozore - pametne prozore s energetski štedljivim protuprovalnim staklom.
Tondach krovni prozori su pouzdani, jednostavni, vrhunskog dizajna i kvalitete. Svojim karakteristikama odgovaraju na sve zahtjeve kupaca - doprinose racionalnoj potrošnji energije, osiguravaju zaštitu od prodora vjetra i zvuka te doprinose estetici cijelog prostora jer je upravo krovni prozor ukras poput okvira slike iz koje dolazi ono najvažnije za svaki interijer - svjetlost.

U nekoliko nam rečenica opišite kako bi se krovni prozor uklopio u neku od prostorija u vašem domu te koja je po vama prednost krovnih prozora, a dva sretna dobitnika osvojit će SmartPro krovne prozore.
Fond nagrada uključuje:
Natječaj je reguliran Pravilima natječaja i Pravilima o korištenju osobnih podataka, a u skladu s Pravilima privatnosti. ",magazin
https://web.archive.org/web/20210730080751/https://www.index.hr/sport/clanak/lebron-james-i-anthony-davis-doveli-tripledouble-rekordera-za-lov-na-naslov-prvaka/2293971.aspx,lebron-james-i-anthony-davis-doveli-tripledouble-rekordera-za-lov-na-naslov-prvaka,,sport
https://web.archive.org/web/20210730080616/https://www.index.hr/vijesti/clanak/led-koji-se-u-utorak-otopio-na-grenlandu-moze-pokriti-floridu-s-5-centimetara-vode/2293960.aspx,led-koji-se-u-utorak-otopio-na-grenlandu-moze-pokriti-floridu-s-5-centimetara-vode,"KOLIČINA leda koja se ovoga utorka otopila na Grenlandu bila je dovoljna da čitavu američku saveznu državu Floridu pokrije s pet centimetara vode, prenosi CNN. 
Radi se o trećem slučaju ekstremnog topljenja u proteklomu desetljeću. 
A massive ice melting event is taking place in #Greenland, according to @PolarPortal
It would be enough to cover Florida in 2 inches (5 cm) of water
Not as extreme as 2019 in terms of gigatons but the melt area is a bit larger than 2 years ago.#ClimateChange #ClimateAction pic.twitter.com/Ai7RaWWebK
Grenland je u utorak izgubio više od 8.5 milijardi tona površinske mase, a od nedjelje 18.4 milijarde tona, javlja Danski meteorološki institut. 
Iako ovotjedni ukupan gubitak leda nije bio ekstreman kao onaj iz 2019., površina ledenog pokrova koji se otopio je veća. 
""Radi se o značajnom otapanju. 27. srpnja većina istočne polovice Grenlanda od sjevernog pa sve do južnog vrha se uglavnom otopila, što je neobično"", rekao je Ted Scambos, znanstvenik sa Sveučilišta u Coloradu.
Kako klimatske promjene zagrijavaju planet, gubitak leda se povećava. Prema nedavnoj studiji objavljenoj u časopisu Cryosphere, Zemlja je od sredine devedesetih izgubila 28 bilijuna tona leda, a velik dio je s Arktika. 
""Tijekom protekloga desetljeća već smo vidjeli da je topljenje leda na Grenlandu postalo sve ozbiljnije. Kako se atmosfera nad Grenlandom nastavlja zagrijavati, ekstremni događaji poput ovakvog postat će sve učestaliji"", rekao je Thomas Slater, glaciolog sa Sveučilišta u Leedsu i koautor izvješća o topljenju leda na Grenlandu. 
Očekuje se značajno povećavanje globalne razine mora
Iako ovo otapanje leda po količini nije rekordno, razmjer ovih događaja jasan je signal kako klimatske promjene uzrokuju značajno više ovakvih događaja. 
""Sve u svemu, vidimo da se Grenland topi češće. U prethodnim desetljećima ili stoljećima izuzetno je rijetko doći do temperatura iznad ledišta na vrhu Grenlanda"", kaže Scambos. 
Na Grenlandu su se 2019. otopile oko 532 milijarde tona leda. Tijekom te godine neočekivano vruće proljeće i srpanjski toplinski val uzrokovali su da se gotovo cijela površina ledenog pokrova počela topiti. Globalna razina mora trajno je porasla za 1.5 milimetara.
Kako se površina Grenlanda i dalje odmrzava, Slater je rekao da su obalni gradovi diljem svijeta osjetljivi na poplave, osobito kada se ekstremno vrijeme poklopi s osekom. 
Očekuje se da će topljenje grenlandskog leda do kraja stoljeća podignuti globalne razine mora između 2 i 10 centimetara. ",vijesti
https://web.archive.org/web/20210730080751/https://www.index.hr/sport/clanak/liga-prvaka-zvezda-razbila-kazahstance-ispali-celtic-i-slovenskohrvatska-senzacija/2293707.aspx,liga-prvaka-zvezda-razbila-kazahstance-ispali-celtic-i-slovenskohrvatska-senzacija,"POZNATI su svi sudionici i parovi trećeg pretkola Lige prvaka. Dan nakon što je tu fazu izborio Dinamo, to je učinilo preostalih devet klubova.
Najzanimljivije je bilo na utakmicama Midtjylland - Celtic, u kojoj je domaćin nakon produžetaka pobijedio 2:1 i prošao dalje, te na utakmici Ludogorec - Mura (3:1). 
Senzacionalni prvak Slovenije, za kojeg igra čak sedam Hrvata, sve do osam minuta prije kraja imao je 1:1 kod uglednog prvaka Bugarske. Međutim, pao je na kraju.
Napeto je bilo i na utakmici Young Boys - Slovan (3:2). Nakon što je prva utakmica završila bez golova, domaćin je u drugoj poveo 3:0, ali je onda gost zabio dva gola i samo mu je još jedan nedostajao da na čudesan način izbori produžetak.
Sparta Prag je pobjedom nad bečkim Rapidom (2:0) na svom terenu nadoknadila poraz 1:2 u gostima. 
Najuvjerljivije je treće pretkolo izborio PSV, koji je s ukupnih 7:2 razbio Galatasaray. 
Odmah do njega je Crvena Zvezda. Srpski prvak je poraz u prvom meču kod kazahstanskog Kairata (2:1) nadoknadio s 5:0 na svom terenu. 
Parovi trećeg pretkola Lige prvaka, utakmice se igraju 3 i 4. te 10. kolovoza:
Dinamo - Legia
Cluj - Young Boys
Olympiacos - Ludogorec
Crvena zvezda - Šerif
Malmo - Rangers
Ferencvaroš - Slavia Prag
PSV - Midtjylland
Spartak Moskva - Benfica
Genk - Šahtar Donjeck
Monaco - Sparta Prag.",sport
https://web.archive.org/web/20210730080751/https://www.index.hr/sport/clanak/makedonija-osvojila-prvo-olimpijsko-srebro-u-povijesti/2293392.aspx,makedonija-osvojila-prvo-olimpijsko-srebro-u-povijesti,"DEJAN GEORGIEVSKI ostvario je povijesni rezultat za Makedoniju tako što je osvojio srebrnu medalju u taekwondou.
On je u kategoriji +80kg izgubio u finalu od Rusa Vladislava Larina s 15:9. Ruski taekwondoaš je bio favorit u ovoj kategoriji i opravdao je tu titulu.
Georgievski, koji je na otvaranju Igara nosio makedonsku zastavu, u osmini finala svladao je Rafaela Castilla s Kube rezultatom 11:8. U četvrtini finala je bio bolji od Seydoua Gbanea iz Obale Bjelokosti s 9:4, dok je u polufinalu svladao Koreanca Kyo Don Ina s 12:6. 
Makedonci su od neovisnosti imali samo jednu olimpijsku medalju. Osvojio ju je Magomed Ibragimov, koji je u hrvanju u kategoriji 85 kg bio treći na Igrama u Sydneyju 2000. godine.",sport
https://web.archive.org/web/20210730080751/https://www.index.hr/sport/clanak/martin-se-emotivno-slomio-i-zaplakao-bili-ste-tu-i-kad-nisam-mogao-prismrditi-vrhu/2293953.aspx,martin-se-emotivno-slomio-i-zaplakao-bili-ste-tu-i-kad-nisam-mogao-prismrditi-vrhu,"HRVATSKI veslač Damir Martin osvojio je brončanu medalju u samcu na Olimpijskim igrama u Tokiju. Zlato je osvojio Grk Stefanos Ntouskos, a srebro Norvežanin Kjetil Borch.
Martin je dugo bio izvan zone medalja, ali je furioznom završnicom stigao do odličja.
Nakon utrke nije mogao doći do daha i emotivno se slomio. Kroz suze je rekao samo nekoliko rečenica prije dodjele medalja.
''Isuse, što sam izvukao. Ne mogu do zraka, svašta. Ne znam od kuda bih počeo, ne znam što bih rekao. Kad sam danas vidio na stotine poruka podrške koje sam primao, nisam mogao vjerovati. Hvala vam svima na podršci. Hvala mojoj obitelji, hvala mom treneru Srećku Šuku, koji nikad nije odustajao. Posebno hvala Peri Kuterovcu, koji je svaki put bio uz mene i stalno me gazio kao da sam prvi put na treningu i gurao me. Hvala i vama medijima koji ste bili uz mene u ovih pet godina, kad nisam mogao prismrditi vrhu. Hvala vam svima što ste vjerovali u mene. Nemam riječi'', kazao je Martin kroz suze pa je otišao po svoju medalju.",sport
https://web.archive.org/web/20210730080751/https://www.index.hr/sport/clanak/martinov-trener-danima-nije-mogao-ustati-od-boli-cast-mi-je-sto-sam-ga-trenirao/2293966.aspx,martinov-trener-danima-nije-mogao-ustati-od-boli-cast-mi-je-sto-sam-ga-trenirao,"DAMIR MARTIN je iz dvostrukog ponora došao do brončane medalje u samcu na Olimpijskim igrama u Tokiju.
Na polovici utrke je zaostajao oko dvije sekunde za vodećim trojcem, uz Ntouskosa i Borcha u vrhu je bio i Nielsen, a slična je situacija bila i 500 metara prije cilja. No u samoj završnici je Danac počeo posustajati, a Martin je pojačao te je ciljem prošao 15 stotinki prije za još jednu veliku medalju.
To je treća olimpijska medalja za 33-godišnjeg Martina, nakon srebra u četvercu na pariće iz Londona 2012. te srebra u samcu iz Rio de Janeira 2016. Usto ima i dva naslova svjetskog prvaka iz četverca na pariće (2010., 2013.) te dva europska zlata u samcu (2015., 2016.).
Međutim, nakon operacije kuka u listopadu 2019. i teške rehabilitacije koja je trajala više od deset mjeseci, Martina se nije smatralo favoritom za finale, a kamoli za medalju.
O paklu koji je Martin prošao do ovog odličja, zbog čega ga i sam naziva ""platinastim, a ne brončanim"", svjedočio je poznati kondicijski trener Pero Kuterovac, koji je zadnje dvije godine proveo s trofejnim hrvatskim veslačem.
""Čast mi je što sam mogao trenirati takvog sportaša. Meni je ovo najdraža medalja s obzirom na to što se sve izdogađalo s Damirom. On je prošle godine bio u kanalu dubokom barem 500 metara, a onda se uspinjao. Dan za dan, trening za trening, polako uz uspone i padove, uz velike bolove i sve što prati postoperativno liječenje došli smo do ovog podviga. Ovo je moja doktorska disertacija i sada slobodno mogu ići u mirovinu"" rekao je Kuterovac i otkrio: 
""Najteže je bilo u srpnju, devet mjeseci poslije operacije kada smo mislili da je ozljeda zaliječena. Napravili smo jedan jači trening nakon kojeg se on nije mogao tri dana ustati iz kreveta. Htio je čak i odustati tada. Ali isplatilo se sve danas s ovom olimpijskom medaljom"".",sport
https://web.archive.org/web/20210730080751/https://www.index.hr/sport/clanak/mate-parlov-1980-ne-bih-prihvatio-borbu-s-alijem-jer-bi-to-bila-lakrdija/2293646.aspx,mate-parlov-1980-ne-bih-prihvatio-borbu-s-alijem-jer-bi-to-bila-lakrdija,"NA DANAŠNJI dan 2008. godine preminuo je Mate Parlov, europski, svjetski i olimpijski boksački prvak te po mnogima ne samo najbolji hrvatski nego i jugoslavenski sportaš svih vremena. Tim povodom, u suradnji s Yugo Papirom, prenosimo intervju Miroljuba S. Nikolića za časopis Reporter 1980. godine, nedugo nakon njegova zadnjeg meča, u kojem boksačka legenda govori o razlozima ranog prekida karijere, objašnjava dobru stranu poraza i zašto ne bi prihvatio borbu s Cassiusom Clayem, odnosno Muhammadom Alijem.
Najbolji jugoslavenski sportaš svih vremena Mate Parlov, bivši svjetski prvak u poluteškoj kategoriji, bez nostalgije govori o rukavicama okačenim o klin. ""Lavlje srce"" velikog borca, koji je dobar dio života posvetio boksu i jugoslavenski sport proslavio širom svijeta, ipak zatreperi kad se o boksu govori. Iako tvrdi da više nikad neće izaći u ring, sigurno je da je boks bio i ostao njegova najveća ljubav...
Slučajan susret donio je namjeran razgovor. Riječ po riječ, prijateljski i spontano...
Sad, kad više niste prvak svijeta, zaustavljaju li vas još uvijek prolaznici, tapšu po ramenu, traže autograme ili su, kao možda čak i neki vaši prijatelji, prestali vam se javljati?
Sve je isto. Ništa se nije promijenilo ili bar ja ne osjećam razliku. Uostalom, oduvijek sam imao malo prijatelja i bezbroj poznanika...
Što je najviše utjecalo na to da okačite rukavice o klin? Postoje tvrdnje da je umor bio presudan?
Ne radi se ni o kakvom umoru i siguran sam da bih mogao boksati još dvadeset godina. Razlog je daleko jednostavniji. Kad-tad morao bih reći ""dosta je bilo boksa"". Prekinuo sam onda kad mi se učinilo da je došlo vrijeme...
Imali ste dovoljno vremena da sredite dojmove i proanalizirate cjelokupnu karijeru. Jeste li možda uočili neke svoje greške?
Siguran sam da nije bilo grešaka. Što se sporta tiče, ne priznajem takvu mogućnost. Sve što sam učinio bilo je najbolje. Bilo je dio plana...
Čak i porazi?
Čak i oni! Porazi uče, jačaju, kažnjavaju čak i minimalno opuštanje i zato su u sportu poželjni. Ne valja stalno pobjeđivati. Čovjek se tad uspava!

Biste li još jednom prošli cijeli ovaj put? Sve napore, pobjede, poraze...?
Vrlo rado! Mislim da sam proživio lijepu sportsku karijeru! Iako uvijek nije bilo lako, sve u svemu, bilo je lijepo! Da nekim slučajem postoji penzionerska liga, liga za boksače starije od trideset godina, potrudio bih se da postanem šampion i pored svega što sam preživio u vrhunskom sportu. Šalu na stranu, možda je ova ideja i zanimljiva...
Biste li se, možda, ipak profesionalno vratili u ring u nekom ekshibicijskom meču za pozamašnu svotu novca?
Tako nešto ne dolazi u obzir. Istina, nikad ne treba reći nikad, ali, bar kako sad osjećam i razmišljam, od toga nema ništa.
Čak i kada bi Vam omogućili meč s Clayom?
To je bezvezna ideja. Zašto praviti lakrdiju od divnog sporta. Tako nešto me ne zanima.
Zaželite li se ipak neki put dobrog meča?
Na boks sam stavio točku, iako mi mnogi ljudi ne vjeruju. Tim gore po njih. Znao sam što radim i da se neću kajati. Odlučio sam trezveno i svjesno. Nisam bio pijan ni pod utjecajem sunčanice. Dogovorio sam se s menadžerom i krenuo novim putem.
Jeste li kao profesionalac dovoljno zaradili da do kraja života ne možete ništa ne raditi?
Zadovoljan sam svotom koju sam zaradio. Zaista imam dovoljno da jako dugo ne bih morao ništa raditi. Ipak, nešto ću sigurno raditi. Ne bih mogao sjediti skrštenih ruku i da mi dani prolaze tek tako. Ja sam čovjek od akcije i nijedan mi posao nije težak.
Vrlo ste mjerodavni da potvrdite ili negirate tvrdnje da u profesionalnom sportu postoji mnogo zakulisnih i nečistih radnji?
O tome znam koliko i Vi. Čuo sam mnoge priče, ali sam, na sreću, bio pošteđen svih mogućih prevara. Sve me to čak nije ni okrznulo. Surađivao sam s poštenim i iskrenim ljudima.
Mnogi Vaši protivnici osjetili su ubojitost Vaših šaka. Je li Vam žao nekog od onih koje ste nokautirali?
Nikog ne žalim. Boks je sport! Muški sport! Zar je nekom golgeteru žao kad postigne pogodak?
Što mislite o jugoslavenskom boksu?
Imamo, zaista, nekoliko talentiranih boksača. Ne želim nikog izdvajati, jer sam sad samo običan gledatelj boksačkih mečeva, ali tvrdim da u našoj reprezentaciji postoji nekoliko mladića koji imaju sve šanse da postanu boksači svjetskog renomea...
Osjetili ste i ""drugu stranu"" boksa. Ozljede i nokaute. Biste li, i pored toga, dopustili, recimo, svom sinu (kad ga budete imali) da se bavi boksom?
Naravno! Ako se sam ne bi opredijelio za ovaj sport, našao bih načina da ga zavoli. Boks nije nikakav bauk ili strašni zmaj, to je sport kao i svaki drugi.

Čuli smo za priče po kojima više niste prijatelj sa, sad već bivšim, menadžerom Kramaršićem?
Naprotiv, ostali smo vrlo bliski prijatelji! On je za mene mnogo učinio. Ne vjerujem da bi netko drugi učinio više. Dijelili smo svaki uspjeh i svaki neuspjeh. Dobar i odan menadžer u profesionalnom boksu može biti skoro isto kao i otac.
Uskoro ćete magistrirati na Ekonomskom fakultetu, iako ste izjavili da nikad ne biste mogli obavljati uredski posao?
Ekonomski fakultet upisao sam još dok nisam znao da ću postati šampion. Nisam, dakle, želio zapostaviti obrazovanje. Mislio sam i na budućnost. Iako ću uskoro magistrirati, sigurno je da od ekonomije nikad neću živjeti. Što reče Mika Antić: ""Ja sam za teatre s mnogo vina i vatre."" Ali, kad se nečeg latim, to želim istjerati do kraja bez obzira na to hoće li mi u budućnosti zatrebati ili ne.
Malo je poznato da ste na drugoj godini više trenerske škole. Znači li to da jednog dana želite postati trener nekog kluba?
Ozbiljno sam se latio učenja i uskoro ću diplomirati na višoj trenerskoj školi. Zlu ne trebalo! Ako se jednog dana odlučim raditi kao trener, prihvatio bih jedino rad s reprezentacijom, a ni u jednom slučaju s nekim klubom. Mogao bih, eventualno, biti i izbornik. Ali, zasad o tome ne razmišljam...
Je li točno da ste ljubitelj dobrog vina i da je vino donekle utjecalo na to da izgubite titulu?
Volim sve što je dobro. Loše vino nitko ne voli. Na naklapanje ne želim odgovoriti ni sad ni bilo koji drugi put...
Iskoristili smo prisustvo Zorana Ćirkovića, asistenta na Fakultetu za fizički odgoj na katedri za borilačke vještine i iz prve ruke saznali kakav je student Mate Parlov.
- Mate je staložen i vrijedan student. Marljivo se priprema za ispite i uvijek je spreman, kao što je bio i dok je izlazio na ring. On je kompletna ličnost i mnogima može poslužiti za primjer.    ",sport
https://web.archive.org/web/20210730080751/https://www.index.hr/sport/clanak/mektic-i-pavic-pridruzili-se-cilicu-i-dodigu-u-finalu-hrvatska-ima-i-zlato-i-srebro/2293794.aspx,mektic-i-pavic-pridruzili-se-cilicu-i-dodigu-u-finalu-hrvatska-ima-i-zlato-i-srebro,"NIKOLA MEKTIĆ i Mate Pavić u polufinalu turnira parova pobijedili su Amerikance Austina Krajiceka i Tennysa Sandgrena 6:4, 6:4 te osigurali svehrvatsko finale na Olimpijskim igrama u Tokiju.
Prije njih su Marin Čilić i Ivan Dodig razbili Novozelanđane Daniella i Venusa 6:2, 6:2, pa je jasno da će Hrvatska u ovoj konkurenciji osvojiti zlato i srebro. Finale je u petak, a iako službeni raspored još nije objavljen, trebali bi igrati drugi meč iza 8 sati, nakon okršaja za broncu.
Mektić i Pavić u prvom su setu napravili break u trećem gemu te ga rutinski priveli kraju bez da su se suočili s ijednom break-loptom.
U drugom setu su prvi put dopustili Amerikancima da dođu do izjednačenja na njihovu servisu, ali su ih već u idućem gemu kaznili breakom i poveli 2:1. Ta im je prednost bila dovoljna za osiguranje pobjede nakon sat i 21 minute igre.
Prvi put nakon 1908. u finalu parovi iz iste zemlje
Tek treći put u povijesti, a prvi put nakon 113 godina u olimpijskom finalu igrat će muški parovi iz iste zemlje. U St. Louisu 1904. ionako su na turniru sudjelovali samo američki predstavnici, a četiri godine kasnije u Londonu dominirali su Britanci.
Četvrta i peta medalja u tenisu, četvrta i peta medalja u Tokiju
Hrvatska je dosad na Olimpijskim igrama u tenisu osvojila tri medalje, sve tri brončane. U Barceloni 1992. Goran Ivanišević ju je zaradio u singlu i u paru s Goranom Prpićem, a u Ateni 2004. u paru su je uzeli Mario Ančić i Ivan Ljubičić.
Sada je jasno da će Hrvatska svoj konto medalja u Tokiju povećati na pet, nakon zlata Matee Jelić i bronce Tonija Kanaeta u taekwondou te zlata braće Martina i Valenta Sinkovića u veslačkom dvojcu.",sport
https://web.archive.org/web/20210730080751/https://www.index.hr/sport/clanak/miocic-se-obratio-ufcovom-konkurentu-njihov-prvak-ga-je-sad-prozvao/2293862.aspx,miocic-se-obratio-ufcovom-konkurentu-njihov-prvak-ga-je-sad-prozvao,"SVE SU češće glasine kako Stipu Miočića više nećemo gledati u UFC-u. Podsjetimo, bivši prvak teške kategorije izrazito je nezadovoljan tretmanom koji ima u najboljoj MMA organizaciji na svijetu. 
Sve je kulminiralo prošlog tjedna kada se direktno na Instagram javio Chatriju Sityodtongu, vlasnik ONE FC-a, jednog od najvećih UFC-ovih konkurenata. Sad je priča dobila nastavak.
Arjan Bhullar, kanadski borac indijskih korijena i prvak ONE FC-a, danas je potpisao novi ugovor s organizacijom. Nakon toga, javno je prozvao Miočića na svojem Twitter profilu. Bhullar je postavio sliku na kojoj su on i Miočić te napisao: ''Imamo još jednog borca iz UFC-a nezadovoljan tretmanom. Volio bih te provući kroz svoje šake. Prošao sam tri trening-kampa u kojima se pripremalo za tebe i točno znam kako bih te razbio.""
Another UFC fighter who's not happy with how he's treated. I'd love to get my hands on you @stipemiocic I went thru 3 training camps for u already and know exactly how I'd bust you up💯✊🏾#mondaymotivation #mondaymood #pickingafight #trade #ONEvsUFC #EastvsWest #OneBillionStrong pic.twitter.com/nqEwK3LxLV
Bhullar je dugo bio jedan od sparing-partnera Daniela Cormiera s kojim se Miočić borio čak tri puta.",sport
https://web.archive.org/web/20210730080616/https://www.index.hr/vijesti/clanak/na-spajanje-peljeskog-mosta-plenkovic-je-pozvao-sefa-hdza-bih-ali-milanovica-ne/2293754.aspx,na-spajanje-peljeskog-mosta-plenkovic-je-pozvao-sefa-hdza-bih-ali-milanovica-ne,"PRIJE dva dana Plenkovića su novinari pitali jesu li zaista samo HDZ-ovci pozvani na svečano spajanje Pelješkog mosta.
""Kad bude otvaranje, bit će pozvani svi, neka se ovi grintavci ne sekiraju"", odgovorio je Plenković. Jučer je rekao da je ovo velik dan za cijeli hrvatski narod, a čini se da je na svečanost spajanja pozvao uglavnom HDZ-ovce.
Jučer su svečanosti na Pelješkom Mostu prisustvovali brojni HDZ-ovci. Uz Plenkovića, bilo je i šest ministara, zatim Gordan Jandroković, župan Dobroslavić, Dubravka Šuica, Zvonimir Frka Petešić i ostali... Bio su tamo i ravnatelj dubrovačke bolnice Mario Bekić i šef državnog inspektorata Andrija Mikulić i mnogi drugi.
Bio je tamo i Dragan Čović, predsjednik HDZ-a BiH, ali ne i predsjednik Hrvatske Zoran Milanović. Čović je tamo i dao izjavu, rekavši da se ne boji da će Neum ostati bez turista zbog Pelješkog mosta.
Je li trebao tamo biti Milanović?
Milanović: Dobro da je most ovdje
Zoran Milanović izjavio je jučer da je Hrvatska Pelješki most čekala 16 godina, dok je za neke jednako važne stvari čekala puno duže, poručivši kako je dobro da je most sada ovdje.
""O nekim stvarima se duže priča pa se ne napravi ništa. Od 2005. godine, kada je prvi puta netko stavio Pelješki most u svoj program, prošlo je 16 godina. Čekala je Hrvatska puno duže na neke jednako važne i još veće stvari. Dobro je da je most sada ovdje"", rekao je Milanović koji je bio u Veloj Luci na Korčuli. 
Na izgradnju Pelješkog mosta, koji će skratiti putovanje, između ostalog, i do Vela Luke, Milanović se osvrnuo u prigodnom obraćanju na svečanoj sjednici Općinskog vijeća Općine Vela Luka. Podsjetio je kako su planovi i pripreme izgradnje mosta trajale skoro 16 godina, što, po njemu, nije tako dugo za tako velik projekt.
*Index koristi third party aplikacije za realizaciju anketa kako bismo smanjili mogućnost manipulacije anketom od strane korisnika, ali i potpuno odagnali mogućnost vlastitih manipulacija rezultatima. Svejedno, online ankete ne mogu se smatrati znanstveno utemeljenima niti vjerodostojno predstavljaju većinu hrvatske populacije. Index, naime, relativno rijetko posjećuju potpuni idioti, koji pak u ukupnoj hrvatskoj populaciji imaju značajan udio.",vijesti
https://web.archive.org/web/20210730080616/https://www.index.hr/vijesti/clanak/najmanje-94-zarazena-austrijanca-nakon-festivala-na-zrcu/2293664.aspx,najmanje-94-zarazena-austrijanca-nakon-festivala-na-zrcu,"NAJMANJE 94 slučaja zaraze koronavirusom zabilježeno je u Austriji nakon povratka s festivala Austria Goes Zrće na Pagu, priopćili su danas zdravstveni uredi nekoliko austrijskih saveznih pokrajina.
Prema tim informacijama, u Gornjoj Austriji je zabilježeno 18, u Donjoj 38, u Salzburgu pet, u Štajerskoj 22, u Koruškoj šest i u Tirolu pet osoba koje su se nedvojbeno zarazile tijekom festivala Austria Goes Zrće, koji se od 17. do 24. srpnja održavao na plaži Zrće na Pagu.
Dio brojki još nije dostavljen
Brojke iz saveznih pokrajina Beč, Gradišće i Voralberg još nisu dostavljene. Zdravstveni uredi smatraju da bi broj zaraženih mogao biti mnogo veći.
Na festival je iz Austrije doputovalo preko 19.000 osoba, većina njih u vlastitim automobilima ili autobusima, priopćio je ured za odnose s javnošću savezne pokrajine Donja Austrija.
Savezna pokrajina Salzburg je sve goste festivala pozvala da se testiraju bez obzira na simptome.
U Koruškoj je koronavirus zabilježen i kod dva turista koji su boravili u Novalji, ali nisu prisustvovali festivalu na Zrću.
",vijesti
https://web.archive.org/web/20210730080751/https://www.index.hr/sport/clanak/najskuplji-dinamovac-u-povijesti-iz-juventusa-otisao-najvecem-rivalu/2293685.aspx,najskuplji-dinamovac-u-povijesti-iz-juventusa-otisao-najvecem-rivalu,"PRIJE pet godina Juventus je za njega Dinamu platio odštetu od 23 milijuna eura, čime je tada mlado lijevo krilo postalo najskuplji igrač u povijesti kluba iz Maksimira.
Međutim, česte ozljede ograničile su Marka Pjacu (26) na samo 21 utakmicu za Juventus i neprekidan niz posudbi, kojih je sada pet. 
Ufficiale | @marko_pjaca20 in prestito al @TorinoFC_1906 https://t.co/IGseLYBgsV pic.twitter.com/M1NiC1XIek
Nakon Schalkea, Fiorentine, Anderlechta i Genoe, Pjaca je potpisao jednogodišnju posudbu s pravom otkupa s gradskim rivalom Torinom, objavila su oba torinska kluba.
🤝 | UFFICIALE @marko_pjaca20 è un giocatore del Toro! 🇭🇷🐂

👉https://t.co/wNHjwAJ93H #SFT pic.twitter.com/WZ0pb3kvAD
Na Pjaci je inzistirao Ivan Jurić, novi trener Torina. Nakon što je dvije sezone izvodio čuda s limitiranom Veronom, doveo ga je Torino, klub bogate tradicije, ali koji se prošle sezone jedva spasio ispadanja u Serie B. 
Torino se s Jurićem želi probiti u gornji dio tablice. Zato mu je omogućio ostanak najboljeg strijelca Andree Belottija, a sada mu je ispunio i želju oko dovođenja Pjace. ",sport
https://web.archive.org/web/20210730080616/https://www.index.hr/vijesti/clanak/nasa-zbog-potresa-na-marsu-dosla-do-novih-otkrica-o-crvenom-planetu/2292549.aspx,nasa-zbog-potresa-na-marsu-dosla-do-novih-otkrica-o-crvenom-planetu,"MARSOTRESI koje je zabilježila NASA-ina robotska sonda InSight pomogli su znanstvenicima u otkrivanju anatomije Marsa te sada imaju saznanja o veličini jezgre s tekućim metalom, debljini kore i plaštu Crvenog planeta.
Ovotjedna otkrića dovela su do boljeg razumijevanja unutarnje strukture Marsa te do nekoliko iznenađujućih saznanja.
Među ostalim, potvrđeno je da je središte tog planeta rastaljeno. 
Zabilježeno više od 700 umjerenih potresa
NASA-ina sonda InSight, koja se spustila na površinu Marsa 2018. godine, zabilježila je više od 700 marsotresa umjerene snage.
Seizmički valovi razlikuju se po brzini i obliku dok prolaze kroz različite materijale unutar planeta te su InSightovi instrumenti mogli snimiti obrise unutrašnjosti Marsa. 
''Prvi put imamo saznanja o veličinama temeljnih strukturnih elemenata Marsa'', kazao je Bruce Banerdt, NASA-in geofizičar i voditelj misije InSight.
Nova otkrića o jezgri Marsa
Otkriveno je da je promjer jezgre Marsa oko 3660 km, što znači da je veći i ima manju gustoću nego što se ranije smatralo. Sastoji se uglavnom od željeza i nikla, a lakši elementi, poput sumpora, kisika, ugljika i vodika, zauzimaju neočekivano velik udio.
Kora Marsa je dosta različita od Zemljine. Kora našeg planeta je podijeljena na ploče koje se mogu kretati preko unutarnjeg sloja (plašta). Na nekim mjestima ispod oceana kora se neprestano obnavlja. 
''Na Marsu ne postoji aktivna tektonika ploča te se tamo ništa slično ne događa. To znači da je kora Marsa vrlo stara'', izjavila je seizmologinja Brigitte Knapmeyer-Endrun s njemačkog Sveučilišta u Kölnu.
Otkriveno je da je prosječna globalna debljina kore između 24 i 72 kilometara.
Plašt Marsa, smješten između kore i jezgre, proteže se otprilike 1560 kilometara ispod površine. Njegov je sastav drugačiji od Zemljinog te su ta dva planeta prije više od 4.5 milijardi godina nastala od različitog materijala.
Promjer Marsa je oko 6791 kilometra, a Zemljin iznosi oko 12.755 kilometara. 
Nova otkrića omogućit će testiranje teorija o formiranju planeta, zaključio je Banerdt. 
''Saznanja ćemo primijeniti ne samo na istraživanje Marsa već i svih ostalih planeta u našem Sunčevom sustavu i šire'', rekao je znanstvenik.",vijesti
https://web.archive.org/web/20210730080644/https://www.index.hr/magazin/clanak/nesvakidasnji-prizor-iz-dalmacije-osvanuo-na-fejsu-kad-ti-do-kreveta-fali-200-metara/2293990.aspx,nesvakidasnji-prizor-iz-dalmacije-osvanuo-na-fejsu-kad-ti-do-kreveta-fali-200-metara,"NESVAKIDAŠNJI prizor iz Dalmacije osvanuo je na Facebooku i brzo postao viralni hit.
Netko je snimio nepoznatu osobu kako leži na travi uz cestu. ""Kad ti do kreveta fali samo 200-300 metara"", stoji uz opis fotografije.

""Čovjek malo prilegao, što se čudite"", ""Turizam u punom jeku"", ""Još dva metra da je napravio, spavao bi u hladu"", ""Izbio se iz cipelica"", ""Junački podlega"", samo su neki od komentara.
Neke je prizor podsjetio na Oliverovu pjesmu. ""'Teška je noć, grub je dan', reka je Oliver"", našalio se jedan pratitelj stranice Dnevna doza prosječnog Dalmatinca gdje je fotografija osvanula.",magazin
https://web.archive.org/web/20210730080644/https://www.index.hr/magazin/clanak/netflix-snima-seriju-prema-jednoj-od-najhvaljenijih-rpg-fransiza-svih-vremena/2293644.aspx,netflix-snima-seriju-prema-jednoj-od-najhvaljenijih-rpg-fransiza-svih-vremena,"NETFLIX navodno aktivno radi na razvoju TV serije Dragon Age.
Prema izvještaju Giant Freakin Robota, prostrani epski fantastični svemir BioWareove franšize Dragon Age najnoviji je naslov koji je odabran za adaptaciju na Netflixu. No, vijest zasad valja uzeti s rezervom, s obzirom na to da je službeno nisu objavili još ni BioWare ni Netflix.
Vijest o seriji navodno dolazi iz ""pouzdanog i provjerenog"" izvora, međutim u ovom se trenutku vrlo malo zna o adaptaciji - posebno u vezi s tim hoće li serija biti animirana, poput Castlevanije, ili igrana, poput The Witchera, iako izvještaj sugerira da bi moglo biti riječ o potonjem.
Popularni serijal akcijskih RPG-ova BioWarea odvija se na izmišljenom kontinentu Thedas i prati iskustva fantastične posade koja naseljava ogromni mistični svijet. Franšiza je, osim više nastavaka, iznjedrila i brojne spin-off igre, a u fazi izrade je trenutno i Dragon Age 4.
Adaptacije videoigara postale su iznimno popularne na Netflixu, jer je tržište igara doživjelo brzi rast, a interes za igrama još je više eksplodirao tijekom pandemije. Netflix želi biti usluga kojoj se igrači okreću kad se trebaju odmoriti od igara, pa se razvija i u tom smjeru.

Streaming gigant već iza sebe ima brojne adaptacije, a među najavljenim naslovima gejmere koji vole serije čekaju i animirana verzija Cyberpunka 2077 te igrana serija Assassin's Creed, između ostalih.",magazin
https://web.archive.org/web/20210730080644/https://www.index.hr/magazin/clanak/nives-ivanisevic-objavila-fotku-sina-s-teniskim-reketom-pa-porucila-to-mu-je-u-krvi/2293962.aspx,nives-ivanisevic-objavila-fotku-sina-s-teniskim-reketom-pa-porucila-to-mu-je-u-krvi,"NIVES IVANIŠEVIĆ na Instagram storyju objavila je fotografiju svog sinčića Olivera na kojoj drži teniski reket. 
""To mu je u krvi"", napisala je pored fotografije malenog dječaka kojeg je dobila u braku s umirovljenim tenisačem Goranom Ivaniševićem.

Goran je ranije u jednom od intervjua za domaće medije ispričao da se nada kako Oliver ipak neće krenuti njegovim stopama, jer već njegov stariji sin, kojeg je dobio s bivšom suprugom Tatjanom Dragović, igra tenis, pa da ne bude još jedan u obitelji. 
Objavu dijeli Nives_Ivanisevic (@nivessimpson)
Inače, Nives na društvenim mrežama često pokazuje koliko je ponosna na svog sina, a nedavno je objavila fotografiju koju je on snimio. Fotografirao ju je dok je sjedila u dnevnom boravku, a pratitelji su joj tada poručili da bi i njima mogao napraviti nekoliko fotki.
Podsjetimo, Nives i Goran Ivanišević u braku su od 2017. godine. Umirovljeni tenisač nedavno je poručio da joj je zahvalan na svoj ljubavi i podršci. ",magazin
https://web.archive.org/web/20210730080616/https://www.index.hr/vijesti/clanak/novi-detalji-zena-umrla-od-alkohola-tijelo-bilo-2-dana-u-kuci-muz-nije-pomogao/2293812.aspx,novi-detalji-zena-umrla-od-alkohola-tijelo-bilo-2-dana-u-kuci-muz-nije-pomogao,"NALAZOM obdukcije i toksikološkim vještačenjem utvrđeno je da je 47-godišnja njemačka državljanka u gradu Krku umrla zbog akutnog trovanja alkoholom, a privedeni Nijemac je kazneno prijavljen jer nije pružio pomoć, izvijestila je PU primorsko-goranska u četvrtak.
Utvrđeno je da je u krvi imala 3.6 promila alkohola te da je umrla dva dana prije nego što je policija, po dojavi, pronašla njeno tijelo.
Policija je 27. srpnja navečer obaviještena o pronalasku tijela žene u apartmanu u gradu Krku.  U apartmanu je policija zatekla i 46-godišnjeg njemačkog državljanina. On je uhićen i priveden pod utjecajem alkohola u koncentraciji od 2.9 promila. Kriminalističkim istraživanjem je utvrđeno da nije pomogao ženi, pa je kaznena prijava protiv njega podnesena mjerodavnome državnom odvjetništvu.
Kriminalističko istraživanje se nastavlja kako bi se otkrile sve okolnosti ovog nesretnog događaja, izvijestila je policija.
U prvoj obavijesti o ovom događaju policija je navela da je riječ o ubojstvu.",vijesti
https://web.archive.org/web/20210730080751/https://www.index.hr/sport/clanak/objavljen-raspored-teniskog-programa-za-petak-evo-kad-je-na-redu-hrvatsko-finale/2293855.aspx,objavljen-raspored-teniskog-programa-za-petak-evo-kad-je-na-redu-hrvatsko-finale,"NA STRANICI Olimpijskih igara u Tokiju objavljen je raspored teniskih mečeva za petak.
Svehrvatski okršaj za zlato između Nikole Mektića i Mate Pavića te Marina Čilića i Ivana Dodiga bit će treći meč na središnjem terenu.
Program počinje u 8 sati po hrvatskom vremenu, a finale parova ostavljeno je za kraj, nakon polufinalnih mečeva u muškoj pojedinačnoj konkurenciji.
U prvom polufinalu sastaju se Rus Karen Kačanov i Španjolac Pablo Carreno Busta, a nakon njih će na teren Novak Đoković i Nijemac Alexander Zverev.
MAKING HISTORY 🥇🥈💪🇭🇷🙌
#iznadsvihHrvatska @NMektic @DodigTennis @hrv_olimp_odbor pic.twitter.com/JKnBTioIBZ
Teško je predvidjeti koliko će trajati muška polufinala, no ne bude li predaja, hrvatsku četvorku na terenu ne treba očekivati prije 11 sati.
Hrvatski tenisači ispisali su povijest u Tokiju jer se u finalu olimpijskog turnira muških parova finalisti iz iste zemlje nisu našli još od 1908. godine.",sport
https://web.archive.org/web/20210730080751/https://www.index.hr/sport/clanak/odrzan-je-nba-draft-cade-cunningham-je-izabran-prvi-i-igrat-ce-za-pistonse/2293991.aspx,odrzan-je-nba-draft-cade-cunningham-je-izabran-prvi-i-igrat-ce-za-pistonse,,sport
https://web.archive.org/web/20210730080644/https://www.index.hr/magazin/clanak/oliver-1978-otkrio-kako-velolucani-reagiraju-na-njegovu-glazbu-ne-shvacam-zasto/2293778.aspx,oliver-1978-otkrio-kako-velolucani-reagiraju-na-njegovu-glazbu-ne-shvacam-zasto,"NA GODIŠNJICU smrti Olivera Dragojevića, u suradnji s Yugopapirom, prisjećamo se njegovog intervjua iz 1978. godine.
Srpanj 1978.: Nedavna četiri uzastopna koncerta u velebnoj dvorani Vatroslav Lisinski u Zagrebu, ispunjenoj do posljednjeg mjesta, samo su bili još jedna potvrda koje mjesto u domaćoj popularnoj glazbi zauzima Oliver Dragojević. 
Čudni su putevi glazbenika! Oliver je izbačen iz glazbene škole zato što je svirao šlagere. Sada je kao predvodnik finijih šlageraša na koncertu u Zagrebu svirao jednu Chopinovu sonatu. Ne znam bi li se Frédéric prevrnuo u grobu kada bi je čuo, ali publici u Lisinskom učinila se vrlo simpatična. 
Dugo je Oliver Dragojević profesionalno u glazbi . Možda od 1963. Svirao je u splitskim Batalima, a želja za avanturama i svijetom obećanih zarada odvodi ga ubrzo u internacionalnu grupu Tony Spears. Nastupali su po lokalima Švedske, Njemačke, Meksika. 
Sjeća se Meksika, ali izgleda da su mu neusporedivo draže turističke od glazbenih uspomena. Pošto je potpisao da ""odgovara za svoj život"", letio je padobranom koji je vukao gliser, na oko 200 metara visine iznad zaljeva Acapulca. 
U Meksiku je prvi put osjetio što znači slava. Njegova grupa organizirala je besplatan koncert za oko 25.000 Indiosa. Policija ih je specijalnim automobilom dovezla do pozornice kroz taj silan svijet. Osjećao se nelagodno i pitao se zašto je baš on toliko važan. 
I danas ga često paralizira osjećaj odgovornosti i pitanje: jesam li sve to zaslužio? Šali se na svoj račun: Ja sam mračan pjevač. Ray Charles još danas u vašem gradu!
Kako je nakratko postao pjevač Bijelog dugmeta
Priznaje da nikad u životu ne bi kupio svoju ploču. Voli Dadu Topića i Da li znaš da te volim. 
Slučajno se sjeća jednog događaja. U emisiji Radio Zagreba Crvena jabuka Bijelo dugme je trebalo pjevati pjesmu Zrinka Tutića Hej, mladosti, hej. Međutim, Željko se razbolio i preporučio da ga Oliver zamijeni na mjestu vokalnog solista Bijelog dugmeta. Kaže da su slušatelji fantastično primili pjesmu i da se dugo nalazila na vrhu mnogih top lista. Nažalost, nikada nije izdana kao gramofonska ploča. 
Oliver Dragojević označava neku vrstu srednjeg puta u našoj popularnoj glazbi. Ne može se svrstati među ortodoksne zabavnjake, a još manje je roker. Prije je neki prijatan, vankategorijalni glas mora. 

""Mislim da ni to nije moj put"", kaže Oliver. ""Htio sam samo biti drugačiji od urlatora. Počeli su me poistovjećivati sa Zlatkom Golubovićem i Celentanom. A oni odavno pripadaju povijesti. Doduše, prošlo je vrijeme i za ono što ja radim, ali ne znam zbog čega to publika još voli. Valjda je na neki način ostala sentimentalna i pogađa je ta Skalinada ili Galeb. 
Sve moje pjesme imaju primorsku aromu i ona mi najbolje paše. Dopadljive su, lako se pamte, teško se shvaćaju, malo se kupuju... Šalim se. 
Osobno sam najsretniji na brodiću gdje, u stvari, nema nikakvih zvukova. To je prava glazba. Pet godina sam živio u inozemstvu i svi ti raznoliki zvuci i muzika su mi se popeli na vrh glave. Treba mi samo jedan duševni mir i najbolje se osjećam kad sam sam s familijom i ribama. Iz tog blaženog stanja obično me vraća supruga pitanjem: ""Hoćemo li uzet' tranzistor?"" Onda poludim! 
Inače sam otočanin. Iz Vela Luke, s Korčule. Moj vanestradni život možda za druge izgleda monoton, ali su za mene jedino to pravi trenuci. Zapravo, odmor počinje tek onda kad odlučim otići na otok, jer je on u gradu nemoguć. Ovako. Moja familija, žena i sinčić, dođemo u Vela Luku i krenemo na balote. Naprave se dvije ekipe, nešto se popije, stavi se neka ribica na gradele. To je divota, a u gradu nezamislivo. Tamo su svi k'o životinje, trče u banku, poštu, na željezničku stanicu, avione. Pravo ludilo. 
Volim ribarenje i veslat', što nije baš običaj. Možda izgledam ovako žgoljav, ali u meni se krije snaga. Ha, ha... 
Dok sam u Veloj Luci, obično imam opoziciju i nastoje me malo zezati. Kao, oni bi bolje pjevali od mene. Ma, k'o da je neka stvar pjevati. Svi mi pjevamo. Velalučani su, inače, poznati kao vrsni pjevači. Moj did je bio poznati klarinetist u Veloj Luci, barba mi je pjevao u zboru JNA u Beogradu, a tetka u kazalištu u Zagrebu. A kad odem, postajem simbol. Turistima kažu: Znate, ovdje je rođen Oliver Dragojević. A ja sam se rodio u Splitu!
""Možda su moje pjesme kao vino. Što su starije, to su bolje""
Imaju strašno smisla za muziku. Kad mi izađe nova ploča, kupe je i pričaju kako je lošija od svega onog ranije. A za mjesec-dva počnu govoriti kako je upravo ta pjesma fantastična. Uvijek je tako, i nikako ne mogu shvatiti zašto. Možda su moje pjesme kao vino. Što su starije, to su bolje. 
Moja muzika nije nabijačka, nije suviše komercijalna. Negdje neka sredina. Pa ta moja odijela i nastupi. Izgledam vrlo ozbiljno, a oko srca mi je prava ludnica, patnja. Strašno uživam u onome što pjevam. Zatvorim oči i pjevam. Zato me fotoreporteri nikako ne mogu uslikati. 
Ali, to nije ni važno jer sam, iskreno govoreći, jedan od rijetkih koji je uspio samo zahvaljujući svom glasu i lijepim pjesmama. Zdenko Runjić je stvarno maher. Tekstovi su dobri. Ljeti se svi zaljubljuju, more je zato idealno i vjerojatno se zato traže ove morske pjesme. Ja sam ti neka vrsta klimatskog pjevača, zastupnika ljetne šeme. U drugim mjesecima ljude spopadne nostalgija za ljetom, pa me opet traže. 
U stvari, Splitski festival je usko vezan za moju karijeru. Evo, 1974. poslije Ča će mi Copacabana imao sam ljetnu turneju i prosjek je bio između 100 i 200 posjetitelja. Bio je to pravi kriminal! Osjećao sam se jadno, kao da nekome smetam, da radim posao koji mi drugi ne odobravaju. A tada nisam pjevao nimalo lošije nego sada. Što ću, moram se pomiriti s pravilima svoje profesije. 

Ipak, to me nimalo nije obeshrabrilo. Vezan sam za muziku. Da ne pjevam, vjerojatno bih svirao u nekom orkestru i uživao slušajući strane hitove. 
U principu, ne volim muziku koju pjevam i koliko mogu trudim se da bude bar malo kvalitetna. Možda bi bilo bolje da sam odabrao stil rocka, jer ga mogu dobro pjevati. Međutim, on je dosta naporan. 
Ovako mi je fino. Ne, nisam lijen. Samo sam umrtvljen, u atmosferi lignje. Ona je od polipa. Znaš, kako se ona opusti... 
Poslije godina rada, urnebesnih stilova rocka, twista i velike slave, kad sve prođe, neizbježno slijedi infarkt. Ja ovako idem lagano i ništa me ne može iznenaditi i poremetiti. Uvijek sam htio imati sređenu familiju... 
Ne zaboravi da su ovo što sam radio u Zagrebu bili moji prvi solistički nastupi, uopće. Ne želim napraviti tezgu. Publika se kod nas stalno vara, a ja ću dati sve od sebe ne bi li bar malo dobila utisak približan onom s ploče. Drugima je to zadnja briga i zaista je žalosno kad ljudi plate ulaznicu i vide tri bezvoljna muzičara kako zgrću lovu.
Ne bih rekao da sam baš ja stup festivala. Tu su Tereza, Miki, Mišo. U tom društvu, ja sam ti prije kao nadvratnik. Festivale shvaćam jednostavno kao dobru promociju za ploču i iskreno mi je žao što više nema pravog natjecanja. Pobjednik se izabere znatno prije početka. Ali, mene i ne zanima nagrada. Ona ništa ne donosi. Prošle godine sam, recimo, bio drugi s Malinkonijom, a Mišo Kovač s Noćas ćemo zemlji ko materi reći - prvi. On je poslije prodao 60.000 ploča - a ja duplo više! 
Nimalo se ne osjećam kao zvijezda. To povlači za sobom dimove i magle, reflektore, igru, balet. Ja nisam za to. Dovoljan mi je samo jedan reflektor da eventualno napravim neku atmosferu. Kod mene publika nikad nije padala u trans, ni šizila. Ne znam ni kako bih to izdržao. 
""Svi razmišljaju samo o parama, nitko o muzici""
Volio bih da se svira i pjeva strašna muzika, ali bez ovolike pompe. Zašto ne mogu da održim koncert, samo klavir i ja, da nema tih velikih panoa, najava u novinama, radiju i na televiziji. Da onome tko dođe bude fino i da se ne mora boriti za kartu. Previše je oko toga teatra i najčešće sama muzika pati. Sve drugo se prije napravi od dobrog ozvučenja da bi se pjevač pristojno čuo. Ali, vremenom izgubiš sve kriterije i utopiš se u tu jednoličnu rijeku. Svi razmišljaju samo o parama, nitko o muzici.
U Dubrovačkim trubadurima svirao sam gitaru i smatrali su da im je bolje bez mog glasa. Sad me vjerojatno potajno mrze, pošto su, kad sam ih napustio, pomislili da je sa mnom gotovo. Pričali su da mi je jedina kvaliteta taj što zbog naočala sličim na Đela (Jusića). 
U grupi More bio sam zatim anoniman, svirao sam orgulje, i na B strani ploče snimio pjesmu Zla djevojka. I sam sam pomislio da mi je, što se muzike tiče, došao kraj. 
Onda je došla ta Copacabana, prvo mjesto u Splitu i jedino tome mogu zahvaliti što sam se plasirao, a i nešto drugo. Sljedeće godine pjevao sam opet urlatorsku pjesmu 2002 godine u Splitu, ali sam se s organizatorom bio dogovorio da ću se derati samo pod uvjetom da dobijem jednu mirniju pjesmu. 
Dali su mi Galeba i nekako sam se izvadio i krenuo pravim putem. 
Svi kažu da je to moja najbolja pjesma. Možda je! Ipak, čini mi se da moje pravo vrijeme još nije došlo. Ovaj stil sam tražio samo godinu dana i ko zna da li je to ono pravo. Čuj, s druge strane Copacabane nalazi se pjesma Na kraju puta u kojoj izgledam kao zakržljali Tom Jones. To je prava parodija na muziku. Uvijek su mi govorili da sam nekakav plagijator, a sada kažu da sam kopija talijanske kancone. 
Ne bih rekao da je samo tako. Valjda sam donio i nešto svoje. 
Zabilježio: M. Marić (Zdravo, 1978.)",magazin
https://web.archive.org/web/20210730080751/https://www.index.hr/sport/clanak/onaj-tko-je-skuhao-ovakvu-situaciju-u-hajduku-sad-mora-odgovarati/2293913.aspx,onaj-tko-je-skuhao-ovakvu-situaciju-u-hajduku-sad-mora-odgovarati,,sport
https://web.archive.org/web/20210730080644/https://www.index.hr/magazin/clanak/ovako-rezerviraju-mjesto-na-plazi-u-dolaskim-dragama-kod-pakostana/2293813.aspx,ovako-rezerviraju-mjesto-na-plazi-u-dolaskim-dragama-kod-pakostana,"OSTAVLJANJE ručnika više nije jedini način čuvanja plaže, barem sudeći po fotografijama koje nam je poslala jedna čitateljica.
""Svakodnevno se u medijima objavljuju slučajevi 'rezervacija' plaža ručnicima. Jeste li kad vidjeli 'rezervacije' radnim stolovima, metalnim ležaljkama lancima zavezanima za drveće ili plastičnim dječjim kućicama? Ako pokušate ljetovati u mjestu Dolaške Drage kraj Pakoštana vidjet ćete i to. Privatizacija plaže na najvišem nivou. Ljetujem ovdje već 10-ak godina u svom apartmanu i situacija je sve gora iz godine u godinu"", opisala nam je čitateljica.

Dodala je i da je o problemu već pisala i općinskim vlastima, no nije došlo do rješavanja situacije.
""Preko noći kroz cijelu sezonu ostavljaju se razne stvari, tako se mogu, osim radnog stola punog smeća (koji stoji na istom mjestu već nekoliko sezona), ležaljki i dječjih kućica, naći i konopi na kojima se suši rublje, metle, pepeljare i čaše koje će i sutradan poslužiti, dječji bazeni i igračke, metalna konstrukcija kreveta s podnicom i slično"", dodaje.

Iako na prvu ovo izgleda kao da je netko ostavio glomazni otpad na plaži, čitateljica nam objašnjava da to nije slučaj.
""Sve navedene stvari povremeno koriste stanari kuća koje su u prvom redu do mora i samim time misle da im prilaz moru osigurava privatni dio plaže i dana je u redu ostavljati osobne stvari. Konkretan primjer je navedeni radni stol čije ladice služe kao spremnici za smeće i opremu za plivanje, ili dječja kućica u kojoj preko noći ostavljaju ležaljke. Činjenica je da ostavljene stvari izgledaju kao glomazni otpad jer očito ostavljaju stvari do kojih im nije previše stalo"", naglašava ona te dodaje da je plaža inače dobro uređena i da se kante sa smećem redovito prazne.

""Svaki vlasnik kuće u naselju, pa tako i mi, plaća godišnju naknadu za uređenje i održavanje plaže, koja nas svake godine dočeka na ovaj način"", dodaje.
",magazin
https://web.archive.org/web/20210730080751/https://www.index.hr/sport/clanak/pavic-nadam-se-da-htv-umjesto-naseg-finala-nece-prenositi-gimnastiku/2293810.aspx,pavic-nadam-se-da-htv-umjesto-naseg-finala-nece-prenositi-gimnastiku,"NAKON što se hrvatski teniski par Marin Čilić i Ivan Dodig uvjerljivom partijom u četvrtak plasirao u finale teniskog turnira na Olimpijskim igrama u Tokiju, to su par sati kasnije učinili i Nikola Mektić i Mate Pavić, koji su u polufinalu svladali Amerikance Austina Krajiceka i Tennysa Sandgrena 6:4, 6:4.  
Najbolji par svijeta je u seriji od 14. pobjeda zaredom, a izgubili su samo jedan dvoboj od zadnjih 21. 
""Prvi put na Olimpijskim igrama i odmah medalja. Presretni smo jer konstantno ove sezone igramo jako dobro, imamo svega pet poraza. Mislim da smo danas dominirali protiv Amerikanaca, bili smo čvrsti na servisu, nismo im dali nikakve šanse i zasluženo smo prošli u svehrvatsko finale. Kako to dobro zvuči, svehrvatsko. Za ne povjerovati"", presretan je bio Mate Pavić.
Tek treći put u povijesti olimpijskih igara, ali prvi put u više od 100 godina u finalu muških parova igrat će par iz iste zemlje.
""Drago mi je što smo dio toga, naša imena će negdje biti zauvijek zapisana, stvarno su Olimpijske igre predivna uspomena. Sutra će biti jedan lijepi dan i svi ćemo uživati u meču. Dva hrvatska para u finalu, baš nestvarno to zvuči"", kazao je Mektić.
""Mi smo tu da probamo pobijediti, oni su tu da pobijede nas. Ja očekujem težak meč, oni su odigrali nekoliko fenomenalnih mečeva, danas pogotovo i veselimo se tome.  No najvažnije je da svi skupa uživamo u predivnom danu za Hrvatsku. Nadam se samo da neće umjesto nas prenositi gimnastiku, ipak su četiri Hrvata na terenu"", zaključio je Mate, aludirajući na to što je HRT za vrijeme drame u njihovom drugom meču na Igrama prenosio gimnastiku u kojoj nije bilo nijednog hrvatskog predstavnika.",sport
https://web.archive.org/web/20210730080644/https://www.index.hr/magazin/clanak/pernar-se-preselio-na-jug-hrvatske-trazio-je-posao-u-domu-zdravlja/2293671.aspx,pernar-se-preselio-na-jug-hrvatske-trazio-je-posao-u-domu-zdravlja,"NAKON što su ga hrvatski glasači na posljednjim izborima potpuno eliminirali iz hrvatske politike, Ivan Pernar gotovo je nestao s društvenih mreža i iz medija.
No, Dubrovački dnevnik piše veliku novost.
Pernar se odlučio preseliti na dubrovačko područje, točnije Obod. Tražio je i posao medicinskog tehničara u tamošnjem domu zdravlja.
""Na Obod sam se preselio, to je istina i živjet ću ovdje dok sam živ. Što se tiče posla u domu zdravlja, razgovarao sam tamo s nekim tko je bio zadužen za to i nisam osjetio neki entuzijazam za tim da me zaposle. Imao sam osjećaj da im je svejedno hoće će zaposliti mene ili nekog drugog. Za takvog poslodavca ne želim raditi"", kazao je.
""Ja sam emotivna osoba, bitna mi je dobra atmosfera, da su ljudi veseli, da se smiju, tamo u domu zdravlja nisam stekao dojam da se radi o nekakvom mjestu gdje je zabavno za raditi i gdje su pacijenti nasmijani. Netko će na to reći da što si ja umišljam, ali ipak sam čovjek koji je zabavljao i nasmijavao cijelu Hrvatsku, sjednice sabora su se gledale dok sam ja tamo bio. Danas to više nije slučaj"", dodao je bivši saborski zastupnik.
""Mislim da nam se država pretvorila u brod luđaka, jer, realno gledano, ne bi mogli stožeraši raditi to što rade da je naš narod normalan. Sjećam se kad se glasalo o predaji vlasti u državi tom stožeru, na čelu s Berošem, ja sam tada bio jedini koji je glasao protiv toga. Mislio sam da ima barem pet posto normalnih kojima je dosta tog terora s maskama, pranjem ruku, mozga, cjepivima i drugim mjerama, ali nije ih bilo ni toliko kad su bili izbori"", zaključio je.",magazin
https://web.archive.org/web/20210730080616/https://www.index.hr/vijesti/clanak/policija-istrazuje-zenu-koja-je-napala-kupace-na-bracu/2293856.aspx,policija-istrazuje-zenu-koja-je-napala-kupace-na-bracu,"POLICIJA je pokrenula kriminalističko istraživanje protiv žene koja je u Milni na Braču napala kupače jer su maknuli ležaljke s plaže, potvrđeno je Indexu iz PU splitsko-dalmatinske.
>> Žena napala kupače jer su maknuli ležaljke: ""Ovo je moja plaža, ja sam je izgradila""
Riječ je o plaži Hana ispod dvorca Kaštil Jela. Žena koja se predstavila kao ""vlasnica plaže"" počela je verbalno napadati i vrijeđati ljude koji su se sunčali na plaži, točnije nekoliko djevojaka. Onda joj se obratio čovjek koji ju je snimio i rekao da je on maknuo ležaljke. 
Vidno iznervirana, nastavila je vrijeđati, a potom je šutnula kutiju pizze prema djevojci koja je ležala na plaži, pa  je nakon toga šutnula i limenku piva i otišla. Doznajemo da je to Lucija Vlahović, na Braču poznata kao ""Smojina grofica"" jer je u njezin dvorac često dolazio Miljenko Smoje.",vijesti
https://web.archive.org/web/20210730080644/https://www.index.hr/magazin/clanak/poruka-vesne-dragojevic-na-godisnjicu-oliverove-smrti-slama-srca-ljubav-je-kad/2293899.aspx,poruka-vesne-dragojevic-na-godisnjicu-oliverove-smrti-slama-srca-ljubav-je-kad,"VESNA DRAGOJEVIĆ, supruga preminulog pjevača Olivera Dragojevića, na Facebooku je emotivnom porukom obilježila treću godišnjicu njegove smrti. 
Podijelila je Oliverovu pjesmu Jubav moja i uz nju poručila: ""Ljubav je kad zauvik nedostaješ.""

Vesna i Oliver upoznali su se u ljeto 1973., a vjenčali samo deset mjeseci kasnije, u ožujku 1974. Ostala je s njim sve do njegove smrti. Oliver je jednom prilikom priznao da Vesnu ne bi oženio da su se upoznali nakon što je on postao popularan jer bi mislio da je s njim zbog novca. 
Oliver je preminuo na današnji dan 2018. u 71. godini života, godinu dana nakon što mu je dijagnosticiran rak pluća. 
VIDEO Hrvatski glazbenici na trajektu za Velu Luku održali koncert u čast Oliveru
Veselje i pjevanje Olivera: Batinić pokazala atmosferu s trajekta za Velu Luku
Podsjećamo, ovih se dana u Oliverovu čast u njegovoj rodnoj Veloj Luci održava projekt Trag u beskraju, čiji će vrhunac biti večeras kad će se održati koncert na pjaci. Na koncertu koji će početi u 22 sata nastupit će Gibonni, Tedi Spalato, Marko Tolja, Antonio Serrano, Dupini i klapa Ošjak.",magazin
https://web.archive.org/web/20210730080644/https://www.index.hr/magazin/clanak/prica-stvorena-za-ljeto-on-je-maturant-koji-nikad-nije-bio-zaljubljen-no-onda/2292415.aspx,prica-stvorena-za-ljeto-on-je-maturant-koji-nikad-nije-bio-zaljubljen-no-onda,"ZAŠTO živjeti samo jedan život kada ih možete proživjeti tisuću? I to uz vrlo malo truda jer su se autori knjiga potrudili napisati priče u kojima možete postati bilo tko. Kada je vani sunce, a nebo se spaja s plavetnilom mora, zagrljaj dobre knjige neprocjenjivo je zadovoljstvo. Evo neki naših preporuka za putovanje u svjetove mašte.
Slatki rastanak – David Nicholls

Novi roman autora velikog hita Jedan dan koji je postigao uspjeh i na filmskom platnu. Ovo je priča o odrastanju i obitelji, prvoj ljubavi i prijateljstvu. Napisan u jedinstvenom i neponovljivom Nichollsovom stilu, ovaj je roman jedan od onih u kojima već na prvim stranicama zavolite glavnog junaka i glasno navijate da savlada sve zapreke koje mu život nepravedno stavlja na put. Ovaj je roman posveta ljubavi u svim njezinim oblicima i pravim ljudima koji se ponekad nenadano u pravom trenutku nađu na pravom mjestu kako bi promijenili nečiju sudbinu.
Kemija srca – Krystal Sutherland

Sedamnaestogodišnji Henry Page maturant je i nikad nije bio zaljubljen. On je nepopravljivi romantik i sanjari o istinskoj ljubavi, a prolazne vezice kakve već godinama unose napetost u živote njegovih prijatelja jednostavno ga ne zanimaju. Kad se jednog utorka završne godine srednje škole u učionici iznenada pojavila nova učenica, zagonetna Grace Town, Henry je znao da više ništa neće biti kao prije. Nepristupačna i šutljiva, odmah ga je zaintrigirala i pobudila u njemu dotad nepoznate osjećaje. Henry se beznadno zaljubljuje u Grace, no što joj se više pokušava približiti, ona postaje sve zagonetnija i zatvorenija…
Srce od tinte – Cornelia Funke

Moderni klasik fantastične književnosti za sve generacije. Srce od tinte prvi je dio čarobne trilogije Svijet od tinte. Roman je do sada prodan u više od pet milijuna primjeraka, a po njemu je snimljen istoimeni film. Ova će vam knjiga sjajno dočarati svu radost, ali i zamke čitanja. Dvanaestogodišnja Meggie voli čitati. Zapravo, obožava čitati. Kako i ne bi kad joj je ljubav prema knjigama usadio njezin otac Mo. Meggien otac ima vrlo neobičan dar. Kada čita naglas, može oživjeti likove iz knjiga i prenijeti ih u stvarnost, a stvarni likovi mogu završiti u knjigama.
Ljudi: Kako smo sjebali sve što smo mogli – Tom Phillips

Zabavna povijest za one koji se ne mogu načuditi ljudskoj gluposti. Uzbudljivo putovanje kroz najveće zajebe u ljudskoj povijesti, od pada našeg najranijeg pretka sa stabla pa sve do najspektakularnijih promašaja našeg doba. U sedamdeset tisuća godina otkad kročimo Zemljom, homo sapiens, moderna inačica ljudskog roda, mnogo je postigla. Umjetnost, znanost, kultura, trgovina – apsolutni smo pobjednici što se tiče evolucijskog hranidbenog lanca. Ali iskreno, nije nam sve išlo od ruke, a znali smo i poprilično sjebati. Od kampanje protiv četiri pošasti Mao Ce-tunga, do američkog dust bowla; od austrijske kraljevske vojske koja napada samu sebe jedne pijane noći, pa do vodeće svjetske supersile koja odabire mogula reality televizije za predsjednika, možemo reći da kao vrsta tijekom vremena nismo postali znatno mudriji. Stoga, kad sljedeći pomislite da ste nešto zajebali, neka vam ova knjiga bude podsjetnik da je sve moglo biti i mnogo gore.",magazin
https://web.archive.org/web/20210730080644/https://www.index.hr/magazin/clanak/prilagodljiva-gluma-profesorska-licnost-i-filmovi-za-status-velikana-hollywooda/2293241.aspx,prilagodljiva-gluma-profesorska-licnost-i-filmovi-za-status-velikana-hollywooda,"WALTER MATTHAU je imao nevolje u Neobičnom paru (The Odd Couple) da s neurednog, samačkog života prijeđe na ""deterdžentski režim"" novog cimera Jacka Lemmona. Kao rezultat njegova neslaganja s cimerom tanjur pun špageta pljusnuo je o zid, jer mu se tako sviđa i jer je to zdravije od prečistoće, ali priroda njegova lika u Neobičnom paru, što se tiče prilagodljivosti, nije nalik na onu koju je Matthau doista posjedovao.
To je čovjek koji je krenuo iz jakih sporednih uloga u isto tako jakim i uglavnom ozbiljnim filmovima, a onda se prešaltao na komediju kao od šale i u njoj stekao najveću popularnost, da bi se u najzrelijim godinama, svojim pedesetima, okrenuo miksu tamnijih i svjetlijih žanrova, ali ovog puta u kristalno nosećim ulogama. 
Govoreći kroz naslove, prvo su tu bili Bigger Than Life, A Face in the Crowd, Lonely Are the Brave, Fail Safe, Mirage i, nešto veseliji, Charade. Onda porcija humora, često uz Billyja Wildera iza kamera i Lemmona do sebe, u spomenutom filmu The Odd Couple pa The Fortune Cookie, Kotch, Cactus Flower, Hello, Dolly, Pete 'n' Tillie, The Front Page i dr., dok su glavni predstavnici sredovječnog, ozbiljnog Matthaua prvoklasni trileri Charley Varick, The Taking of Pelham One Two Three, pa i The Laughing Policeman.
Nema lošeg perioda za drugi nos Hollywooda (iza Karla Maldena), ali ovaj navedeni je ipak sa zlatnom medaljom oko vrata, a u sebi sadrži i Oscara, Globus i sve ostale nagrade koje se mogu naredati iza te dvije, iako, naravno, nije loš ni onaj kasniji period, kada je tijekom '80-ih i '90-ih dokazao neupitno majstorstvo svaki put kada je imao priliku, opet i u komedijama, a i filmovima drugih žanrova. Mlađa publika mu posebno pamti Vragolastog Denisa (Dennis the Menace) i film Stara gunđala (Grumpy Old Men).
Težak pušač tijekom cijelog vijeka, to mu je vjerojatno i pomoglo da s vokalne i estetske strane razvije ličnost koja plijeni profesorskim stavom i potrebnom strogoćom na platnu, ali tri srčana udara koja je preživio, teške upale pluća i ostali zdravstveni problemi možda nisu bili vrijedni toga. Vjerojatno ni izgubljenih pet milijuna dolara na kocki nije pomoglo.
Međutim, mora se priznati, dočekao je solidnu starost, preminuo je 2000. godine s 80 ljeta na vratu i za to vrijeme se upisao kao gromada par excellence američkog filma - Walter Matthau.




 ",magazin
https://web.archive.org/web/20210730080616/https://www.index.hr/vijesti/clanak/prometna-nesreca-na-a6-vozi-se-otezano-evo-stanja-na-cestama-jutros/2293959.aspx,prometna-nesreca-na-a6-vozi-se-otezano-evo-stanja-na-cestama-jutros,"PROMETNA nesreća na autocesti A6 Rijeka-Zagreb između čvorova Čavle i Orehovica u smjeru Rijeke, vozi se uz ograničenje brzine 60 kilometara na sat, izvijestio je u petak Hrvatski autoklub (HAK).
Tijekom dana očekuje se pojačan promet na autocestama A1 Zagreb-Split-Ploče, A2 Zagreb-Macelj, A3 Bregana-Lipovac i A6 Rijeka-Zagreb, zagrebačkoj (A3) i riječkoj (A7) obilaznici, Krčkom mostu (DC102), Istarskom ipsilonu, Ličkoj (DC1) i Jadranskoj magistrali (DC8) na prilazima turističkim središtima, trajektnim lukama i pristaništima te na nekim graničnim prijelazima.
Povremeni zastoji i vožnje u koloni mogući su i na dionicama s radovima.
Zbog upozorenja od toplinskog vala iz HAK-a savjetuju svima koji putuju na dužim relacijama da to čine rano ujutro ili kasnije navečer, a izbjegavaju vožnju i putovanje tijekom dana, kada temperature dosežu svoj maksimum. Tijekom puta treba se češće zaustaviti i rashladiti te piti dovoljno tekućine i umjereno koristiti rashladni uređaj u vozilu. Nikada ne ostavljajte djecu ili životinje u parkiranom vozilu. Ako se tijekom vožnje vozač osjeća loše, neka odmah zaustavi vozilo i potraži liječničku pomoć.
Zbog povremeno pojačanog prometa i aktualnih epidemioloških kontrola na većini graničnih prijelaza moguća su čekanja u putničkom i teretnom prometu.
U pomorskom prometu nema poteškoća.",vijesti
https://web.archive.org/web/20210730080644/https://www.index.hr/magazin/clanak/pronasli-smo-punicu-s-peljeskog-mosta-ja-sam-stvarno-rekla-da-cu-se-baciti/2293784.aspx,pronasli-smo-punicu-s-peljeskog-mosta-ja-sam-stvarno-rekla-da-cu-se-baciti,"APSOLUTNA zvijezda jučerašnjeg dana bio je Danijel iz Komarne koji je pred kamerama N1 televizije izjavio da mu je jako drago što se Pelješki most završava jer je njegova punica rekla da će se baciti s njega.
Index je u Komarni pronašao punicu, gospođu Jošku Parmać Jerković, koja nam je potvrdila da je zaista rekla da će se baciti s mosta ako on ikad bude završen.
""Ja sam to zaista rekla. Kada smo se u Komarnu preselili iz Metkovića dolazio je Sanader i polagao kamen temeljac, a onda se još nekoliko puta 'počinjalo graditi'. Međutim, kada bi se slikanje završilo, sve bi prestalo. Moj kum i ja smo sjedili na plaži i ja sam rekla da ću se, ako taj most ikad bude završen, popeti gore, popiti čaj i skočiti"", priča nam simpatična Joška, trenutno najpopularnija punica u Hrvatskoj.

Kada je najavljeno završenje mosta, na njezinu ju je izjavu podsjetio njezin sin i pitao je ima li termosicu za čaj. Zatim su u Komarnu došle kamere, priča nam, a Danijel je pred kamerama rekao da mu je drago što će se ona baciti. Njegovu je izjavu blagoslovila prije nego je izašao pred kamere.
""Mi smo zajedno na ljetovanju, moje dvije kćeri, sin, dva zeta i snaha. Zet koji je bio pred kamerama i moja kći inače žive u Zagrebu. Od jučer se šalimo s tim. On i ja se sjajno slažemo"", kaže nam Joška.
Dodaje da nije vjerovala da će se most zaista završiti.

""Uvjerena sam da se nikad ne bi završio da nije bilo Europske unije i Kineza. Eto, zeznuli me Europa i Kinezi"", zaključuje Joška.
Njezina kći Stela i Danijel su u braku šest godina, a zajedno su ukupno deset.",magazin
https://web.archive.org/web/20210730080751/https://www.index.hr/sport/clanak/rijeka-dovela-igraca-ruskog-rubina-iz-kazana/2293614.aspx,rijeka-dovela-igraca-ruskog-rubina-iz-kazana,"RIJEKA u četvrtak od 20 sati na Rujevici igra uzvrat drugog pretkola Konferencijske lige protiv malteške Gzire. Na Malti je Rijeka slavila 2:0 i bila bi senzacija da ne prođe u drugo kolo.
Dok momčad Gorana Tomića čeka uzvrat protiv Gzire, Uprava kluba je obavila zadnje formalnosti u dovođenju igrača koji bi trebao biti pojačanje.
Na Rujevicu dolazi lijevi bočni Rubina iz Kazana Mihail Merkulov. Merkulov je 27-godišnjak koji je odigrao više od 100 utakmica u ruskom prvenstvu i kupu.
Detalji transfera još nisu poznati.
Uoči utakmice s Gzirom pred novinare su stali trener Tomić i Hrvoje Smolčić.
''Moramo biti maksimalno ozbiljni da nastavimo pozitivan niz. Vidjeli smo da je Gzira agresivna ekipa i na domaćem terenu moramo odgovoriti na isti način i prikazati dobar napadački nogomet'', rekao je Goran Tomić, trener Rijeke.
''Čeka nas teška utakmica, vjerujem da dosta ljudi smatra da ćemo lako proći. Mi tako ne smatramo, vidjeli smo kvalitetu protivnika, moramo dati maksimum da pobjeda ne bude upitna ni u jednom trenutku'', rekao je Hrvoje Smolčić, nogometaš Rijeke.
",sport
https://web.archive.org/web/20210730080751/https://www.index.hr/sport/clanak/rijeka-i-gzira-se-sale-na-racun-hajduka-vanzemaljci-su-preselili-u-kazahstan/2293986.aspx,rijeka-i-gzira-se-sale-na-racun-hajduka-vanzemaljci-su-preselili-u-kazahstan,,sport
https://web.archive.org/web/20210730080616/https://www.index.hr/vijesti/clanak/sad-znacajno-otezava-zivot-necijepljenim-vojnicima-i-drzavnim-sluzbenicima/2293958.aspx,sad-znacajno-otezava-zivot-necijepljenim-vojnicima-i-drzavnim-sluzbenicima,"JOE Biden donio je niz mjera ne bi li potaknuo cijepljenje u Sjedinjenim Državama, među kojima je obvezno cijepljenje za milijune zaposlenika saveznih služba, priopćila je u četvrtak Bijela kuća.
Zaposlenici saveznih služba koji se nisu cijepili neće smjeti skidati masku čak ni ondje gdje je kolanje covida-19 slabo te će se morati podvrgavati redovitim testovima, jednom do dva puta u tjednu.
Usto će biti ograničeni u putovanjima, navodi se u priopćenju objavljenom uoči govora američkog predsjednika.
Iako neće biti prisilnog cijepljenja, ovo je ipak velik zaokret za Bidenovu administraciju, koja je sve dosad odbijala svaku pomisao na prisilno cijepljenje, pozivajući radije na osobnu odgovornost i šaljući poruke ohrabrenja.
Savezna država zapošljava 4 milijuna ljudi, od kojih 2 milijuna civila.
Što se tiče vojske, američki predsjednik traži od nje da razmisli ""kako bi i kada"" mogla dodati cjepivo protiv covida-19 na popis cjepiva obveznih za vojnike.
Joe Biden poziva ujedno mjesne vlasti da plate sto dolara svakome tko se cijepi, za što mogu koristiti izvanredna sredstva izdvojena za borbu s pandemijom.",vijesti
https://web.archive.org/web/20210730080644/https://www.index.hr/magazin/clanak/saric-se-nasalio-da-je-pronasao-mir-od-zene-i-djeteta-korana-nasmijala-odgovorom/2293905.aspx,saric-se-nasalio-da-je-pronasao-mir-od-zene-i-djeteta-korana-nasmijala-odgovorom,"IVAN ŠARIĆ na Instagramu je objavio fotografiju na kojoj pozira na dnu bazena. Do sada je skupila više od 10.000 lajkova, a komičar je svoje pratitelje nasmijao opisom. 
""Zapratite me za još savjeta kako pronaći mir od žene i djeteta"", napisao je Ivan, a Korana mu je u komentarima ubrzo odgovorila.
Objavu dijeli Ivan Saric (@ivansaric)
""Mogao bi ti ostati dolje. Pusa, bok!"", napisala je. Njezin odgovor oduševio je Šarićeve pratitelje, a lajkalo ga je više od 180 ljudi.
U komentarima ispod fotografije javili su se i Slavko Sobin, Lana Klingor Mihić, Valentina Walme i Marijana Barinić te su ostavili emotikone koji plaču od smijeha.
Objavu dijeli Korana Gvozdic (@koranagvozdic)
Inače, Korana i Ivan trenutno su na odmoru sa svojim sinčićem Oliverom, kojeg su dobili u travnju. Ovo im je prvo zajedničko ljetovanje kao tročlanoj obitelji pa je Korana prije puta bila pod stresom brinući se je li uzela sve što je trebala. ",magazin
https://web.archive.org/web/20210730080751/https://www.index.hr/sport/clanak/savage-planticu-nakon-poraza-prijatelju-oprosti-im-ne-znaju-sto-rade/2293665.aspx,savage-planticu-nakon-poraza-prijatelju-oprosti-im-ne-znaju-sto-rade,"HRVATSKI boksač Luka Plantić izgubio je danas meč osmine finala poluteške kategorije na Olimpijskim igrama u Tokiju od Meksikanca Rogelija Romera Torresa 4:1.
Njegov je poraz izazvao teške kontroverze, a Hrvatski boksački savez optužio je olimpijski boksački lobi za krađu i korupciju.
Plantićev meč na TV-u je gledao i Alen Babić, a njegove reakcije, koje je objavio na Instagram Storyju, pokazuju da se potpuno slaže s tvrdnjama da je naš boksač oštećen.
""Plantić lomi kosti! Daleko najbolji meč na Olimpijadi"", napisao je Savage još tijekom meča, uz kadrove na kojima je Plantić dvaput dobro pogodio Meksikanca u glavu.
Konačan ishod Babića je ostavio u nevjerici.
""Prijatelju, što da ti kažem. Oprosti im, ne znaju što rade"", napisao je uz proglašenje Torresa pobjednikom.
""Za mene i svakoga tko ima 2 zdrava oka ti si pobijedio"", poručio je Babić Plantiću, uz vokalnu plejadu psovki i komentar: ""Katastrofa. Sudac prekida meč 150 puta u 9 minuta. I zato sam uvijek protiv amaterskog boksa. Evo zbog ovoga.""
Babić je više puta govorio da se za prelazak u profesionalce odlučio ponajviše zbog nepoštenja u amaterskom boksu. ",sport
https://web.archive.org/web/20210730080644/https://www.index.hr/magazin/clanak/scarlett-johansson-tuzi-disney-zbog-filma-black-widow/2293969.aspx,scarlett-johansson-tuzi-disney-zbog-filma-black-widow,"SCARLETT JOHANSSON podnijela je tužbu na sudu u Los Angelesu protiv Disneyja, prenose američki mediji.
Glumica Disney tuži za kršenje ugovora objavljivanjem filma Black Widow na njihovoj streaming platformi Disney+.
Film je objavljen istovremeno na servisu i u kinima, a u tužbi se navodi da je to izravno kršenje sporazuma između zvijezde i tvrtke. Johansson kaže da je u ugovoru njena plaća bila povezana isključivo s prikazivanjem filma u kinima.
Disney je odgovorio u četvrtak rekavši da ""su optužbe neutemeljene"" i da je tužba ""posebno tužna i uznemirujuća zbog bešćutnog zanemarivanja užasnih i dugotrajnih globalnih posljedica pandemije"".
""Disney je u potpunosti ispoštovao ugovor gospođe Johansson, a osim toga, objavljivanje Black Widow na Disneyu+ s Premier Accessom značajno je povećalo mogućnost da ona zaradi dodatnu naknadu povrh do sada dobivenih 20 milijuna dolara"", rekao je glasnogovornik Disneya.
Film Black Widow izašao je 9. srpnja te veoma brzo donio zaradu od 80 milijuna dolara samo u američkim kinima te još 60 milijuna dolara globalno, zahvaljujući streaming servisu Disney+. Nakon toga uspjeh filma je nešto oslabio pa je dosad sveukupna globalna zarada filma oko 318 milijuna dolara, što nije prevelik uspjeh za Marvelov film, piše CNN.",magazin
https://web.archive.org/web/20210730080616/https://www.index.hr/vijesti/clanak/sef-svjetskog-zidovskog-kongresa-nijekanje-genocida-je-poput-nacisticke-propagande/2293906.aspx,sef-svjetskog-zidovskog-kongresa-nijekanje-genocida-je-poput-nacisticke-propagande,"JEDAN od čelnika Svjetskog židovskog kongresa (WJC) Menachem Rosensaft upozorio je da se vlasti bosanskih Srba koriste propagandom koja podsjeća na nacističku kako bi umanjile razmjere zločina tijekom rata u BiH od 1992. do 1995. godine, uključujući i genocid nad Bošnjacima u Srebrenici.
U autorskom tekstu koji je u četvrtak objavljen na mrežnoj stranici Just security, Rosensaft, koji od 2019. obnaša dužnost izvršnog dopredsjednika najutjecajnije židovske organizacije na svijetu, oštro se obrušio na izvješće navodnog međunarodnog povjerenstva o Srebrenici koje su osnovale i financirale vlasti entiteta Republika Srpska ne bi li tako dovele u pitanje činjenice potvrđene u brojnim procesima pred Međunarodnim kaznenim sudom za bivšu Jugoslaviju (ICTY) i Međunarodnim sudom pravde (ICJ).
Tim je povjerenstvom predsjedao izraelski povjesničar Gideon Grief, a glavni zaključak do kojega su došli članovi tog tijela je kako je u Srebrenici ubijeno znatno manje od osam tisuća Bošnjaka, kako je to utvrđeno sudskim presudama, te da je većina ubijena u borbama, a tek manji dio strijeljan nakon zarobljavanja.
To povjerenstvo zastupa stajalište da zločini u Srebrenici ne mogu biti kvalificirani kao genocid jer je žrtava bilo razmjerno malo, a i oni su počinjeni na ograničenom teritoriju, dok su glavnim krivcima za ratna zvjerstva proglašeni Bošnjaci zbog navodne agresije na Srbe.
Za Rosensafta to je oživljavanje iste one logike kojom se nacistički ministar propagande Joseph Goebbels služio kako bi opravdao antisemitizam.
""Zgrožen sam povijesnim krivotvorinama o Srebrenici""
Rosensaft podsjeća kako je Greif poznat prije svega po ""nevjerojatnom uveličavanju"" broja žrava ustaškog logora Jasenovac te je stoga postao omiljenim likom među srpskim nacionalistima.
“Identificirano je 83.145 žrtava koje su ubijene u Jasenovcu, ali je Greif više puta povećavao broj žrtava na zaprepaštenje odgovornih povjesničara. Samo u 2019. godini naveo je brojku od najmanje 800 tisuća, pa najmanje 700 tisuća, kao da popis stvarnih ustaških žrtava nije dovoljno strašan"", napisao je Rosensaft.
Rosensaft ističe kako je posebno zgrožen povijesnim krivotvorinama o Srebrenici jer je i sam potomak dvoje preživjelih zatočenika nacističkih koncentracijskih logora Auschwitz i Bergen-Belsen, koji su sebi dali zadaću svjedočiti o stvarnim strahotama koje su tamo vidjeli.
Greifovo izvješće postalo je glavnim argumentom na koji se pozivaju član Predsjedništva BiH Milorad Dodik i njegovi suradnici kada tvrde kako u Srebrenici nije bilo genocida. Pozivanjem na taj dokument pravdaju i svoje odbijanje da prihvate izmjene Kaznenog zakona BiH što ih je nametnuo visoki predstavnik Valentin Inzko i kojima je omogućeno sankcioniranje svih onih koji niječu ratne zločine, pa i genocid u Srebrenici.
""To (izvješće) je dokument koji zaslužuje da bude poslan na smetlište povijesti i korišten samo kako bi se ukazalo na moralne propuste pojedinaca, 'korisnih idiota' koji se upuštaju u nijekanje i iskrivljavanje genocida”, konstatirao je Rosensaft.",vijesti
https://web.archive.org/web/20210730080751/https://www.index.hr/sport/clanak/sinkovici-poslije-zlata-za-index-potvrdili-da-mijenjaju-disciplinu-nakon-tokija/2293737.aspx,sinkovici-poslije-zlata-za-index-potvrdili-da-mijenjaju-disciplinu-nakon-tokija,"ZLATNI hrvatski veslači Valent i Martin Sinković te njihov trener Nikola Bralić nakon osvajanja zlatne medalje u Tokiju razgovarali su o budućnosti i natjecanju za tri godine na OI-ju u Parizu. 
Valent je otkrio da se vraćaju u dvojac na pariće, odnosno dubl, disciplinu u kojoj su osvojili zlato u Riju 2016. godine. Također, razmišlja se i o četvercu s 21-godišnjom braćom blizancima iz Osijeka, Antonom i Patrikom Lončarićem.
""Nemamo još planove za Pariz, ali vratit ćemo se dublu. Postoje neki planovi i za četverac, tu su braća Lončarić, vidjet ćemo. Za četverac mora biti samo razina borbe za zlato, jedino to priznajemo"", izjavio je Valent. Ipak, Indexu je kasnije potvrdio da se vraćaju u dvojac na pariće.
 'Hvala vam svima na čestitkama i podršci. Odveslali smo točno onako kako smo planirali i zamislili. Presretni smo, ovo je fenomenalan osjećaj. Vraćamo se u pariće, i to u dvojac na pariće'', Indexu je potvrdio Valent Sinković.
Treća je ovo olimpijska medalja za braću Sinković, i to u trećoj različitoj disciplini, nakon srebra u četvercu na pariće iz Londona 2012. te zlata u dvojcu na pariće iz Rio de Janeira 2016. Kreator svih tih njihovih uspjeha je trener Nikola Bralić.
""Većina veslača tu je lakša od nas, ali ja sam znao da smo tehnički i fizički bolji od ostalih i da neće biti problema. Na svim trkama smo bili najbrži na 500 ili 1500 metara i zadatak je bilo stisnuti do 1000 metara, ostaviti ostale za dužinu-dvije čamca i kontrolirati utrku bez nepotrebnog naprezanja. Kako smo se dogovorili, tako smo sve i realizirali. Znali smo da su Rumunji najozbiljniji suparnici"", rekao je Bralić, koji je na pitanje koja mu je draža zlatna olimpijska medalja odgovorio:
""Rio. Rio je bio prvo zlato, a i ostvareno je u nemogućim uvjetima. Ali bit će ih još. Nije još kraj, potrajat će oni, a i ja još malo. Imam viziju za 2024. i Pariz, kada se Sinkovići vraćaju u dvojac na pariće. Tada ćemo znati je li kriva desna ili lijeva ruka"", našalio se Bralić na kraju.",sport
https://web.archive.org/web/20210730080751/https://www.index.hr/sport/clanak/srbi-savrseni-kosovari-hrabro-pali/2293942.aspx,srbi-savrseni-kosovari-hrabro-pali,"KONFERENCIJSKU LIGU, novo natjecanje UEFA-e, igra i puno klubova iz regije. Evo kako su prošli u drugom pretkolu. 
Srpski predstavnici bili su savršeni. Čukarički je izborio treće pretkolo pobjedom 2:0 kod azerbajdžanskog Sumqayita. Vojvodina je eliminirala litavski Panevezys pobjedom 1:0 na svom terenu. Partizan je prolazak potvrdio pobjedom 2:0 kod slovačkog DAC-a.
Olimpija je na penale prošla kod malteške Birkirkare nakon što je na uzvratu izgubila 1:0, istim rezultatom kojim je pobijedila na svom terenu u prvom meču. Domžale su prošle pobjedom 1:0 kod finske Honke. Učinak Slovenaca pokvarilo je ispadanje Maribora nakon domaćeg poraza 0:1 od švedskog Hammarbyja.
Bosanskohercegovački predstavnik Borac iz Banje Luke ispao je nakon 0:0 na svom terenu protiv sjevernoirskog Linfielda.
Kosovari su ispali. Priština porazom 4:2 kod velškog Connah's Quaya, a Drita je bila sjajna kod nizozemskog velikana Feyenoorda. Do 68. minute vodila je 2:1, a onda ispala golom u zadnjoj minuti, kojim je domaćin pobijedio 3:2. ",sport
https://web.archive.org/web/20210730080751/https://www.index.hr/sport/clanak/srbija-i-kosovo-nedostizni-hrvatskoj-samo-bih-daje-manje-nagrade/2293308.aspx,srbija-i-kosovo-nedostizni-hrvatskoj-samo-bih-daje-manje-nagrade,"SAMO jedna država u regiji daje manje nagrade od Hrvatske osvajačima medalja na Olimpijskim igrama. 
Hrvatska zlatnu medalju na Olimpijskim igrama nagrađuje s 200 tisuća kuna ili 27.600 eura. Toliko će dobiti taekwondoašica Matea Jelić. Srebro, koje za sada nitko od Hrvata nije osvojio, vlada premira sa 17.300 eura. Bronca, koju je osvojio također taekwondoaš Toni Kanaet, u Hrvatskoj vrijedi 12.200 eura.
Oni su osvajanjem olimpijske medalje od države osigurali i sportsku mirovinu, ali ona će im se početi isplaćivati kada napune 45 godina. Tako da se Jelić do nje treba strpjeti još 22, a Kanaet 20 godina.
Hrvatska će još za osvajanje medalja nagraditi i trenere uspješnih sportaša. Trener osvajača olimpijskog zlata dobiva 22.600, srebra 12.200, a bronce 9500 eura. 
Više od Hrvatske osvajačima olimpijskih medalja daju gotovo sve zemlje u okruženju. Crna Gora zlato nagrađuje s 35, srebro s 30, a broncu s 25 tisuća eura.
Srbija za zlato daje 70 tisuća eura ili 150 posto više od onog koliko Hrvatska daje zlatnim olimpijkama i olimpijcima. Srebro u Srbiji donosi 60 tisuća eura.
Olimpijska bronca za Srbiju donosi 50 tisuća eura, što je četiri puta više nego što će od Hrvatske za medalju ovog sjaja dobiti Kanaet i gotovo duplo više od onog što će od naše vlade dobiti zlatna Jelićka.
Kosovo je nedostižno svima u regiji. Zlatne judašice Gjakova i Krasniqi nagradit će s po 100 tisuća eura. 
Međutim, jedna nama bliska država daje osvajačima olimpijskih medalja još manje od nas. Doduše, još nitko iz Bosne i Hercegovine to nije uspio, ali ako ostvari taj pothvat, bez obzira na vrstu medalje, dobit će 2300 eura. ",sport
https://web.archive.org/web/20210730080751/https://www.index.hr/sport/clanak/srbija-prekinula-prijenos-prije-nego-je-kosovo-osvojilo-zlato-objasnjenje-je-bizarno/2293341.aspx,srbija-prekinula-prijenos-prije-nego-je-kosovo-osvojilo-zlato-objasnjenje-je-bizarno,"RTS, srpska državna televizija, tijekom Olimpijskih igara u Tokiju izvela je potez dostojan totalitarnih režima. 
Neposredno prije finalne borbe za judašice u kategoriji do 57 kilograma prekinula je prijenos natjecanja.
Razlog je što je finalistica i favoritkinja za zlato bila Nora Gjakova, Albanka s Kosova. Tako Srbi nisu morali gledati ono što ne podnose - kako njima omraženo, samostalno i albansko Kosovo, koje smatraju otetim od Srbije, nastupa na Olimpijskim igrama i da je tamo uspješnije od Srbije. 
Gjakova je, naime, pobijedila u finalnoj borbi koju Srbija nije htjela vidjeti i tako je Kosovo na početku Igara došlo već do druge zlatne medalje. Prvu je osvojila još jedna judašica, Distria Krasniqi. Srbija je pak trenutno na po jednom srebru i bronci. 
Olivera Kovačević, urednica na RTS-u, ovako je objasnila kako je naprasno prekinut prijenos juda iz Tokija baš kada se predstavnica Kosova borila za zlato: ""Većini novinara naše kuće u Tokiju je određena dvotjedna karantena, pa je do prekida prijenosa došlo jer nemamo dovoljno ljudi za pokrivanje svih događaja.""
RTS cenzura severnokorejskim stilom ‼️.
Prekida se prenos džudo takmičenja #Tokyo2020, jer se za borbu sprema džudašica sa Kosova.
Šta mislite, da će te ovako sakriti realnost, od ljudi koji vas plaćaju!? pic.twitter.com/k5jZH2aZ5g
Srbija ne priznaje činjenicu da je Kosovo samostalna i međunarodno priznata država te i dalje tvrdi kako je to njena oteta povijesna pokrajina i dio srpske države.
Srbi su ogorčeni što su nakon rata na Kosovu 1999. i intervencije NATO pakta od tamo protjerane njihove vojne i policijske snage, a Kosovo je od dijela Srbije postalo samostalna država s ogromnom albanskom većinom. Zato su brojni Srbi ili napustili Kosovo ili su od tamo protjerani. ",sport
https://web.archive.org/web/20210730080751/https://www.index.hr/sport/clanak/srpski-3x3-kosarkasi-se-iskupili-za-kiks-u-polufinalu-i-osvojili-broncu/2293626.aspx,srpski-3x3-kosarkasi-se-iskupili-za-kiks-u-polufinalu-i-osvojili-broncu,"SRPSKA reprezentacija u 3x3 košarci osvojila je brončanu medalju na Olimpijskim igrama u Tokiju pobjedom protiv Belgije 21:10.
Srbi su bili veliki favoriti za zlato i ranije danas su doživjeli iznenađujući poraz od Rusije 21:10. Ipak, nisu dozvolili da im se ponovi kiks i u utakmici za treće mjesto. Kontrolirali su cijeli susret i lagano pobijedili.
Zlato je osvojila Latvija pobjedom protiv Rusije u finalu.",sport
https://web.archive.org/web/20210730080751/https://www.index.hr/sport/clanak/srpski-reprezentativac-iz-cityja-trajno-prelazi-u-italiju/2293660.aspx,srpski-reprezentativac-iz-cityja-trajno-prelazi-u-italiju,"SRPSKI reprezentativac Ivan Ilić na pragu je konačnog odlaska iz Manchester Cityja, u koji je stigao kao 16-godišnjak.
Defenzivni veznjak 2017. je postao najmlađi debitant u povijesti Crvene zvezde i odmah je tog ljeta prešao u City za 2.5 milijuna eura, sa starijom bratom Lukom, ali je ostao u Beogradu na posudbi do punoljetnosti.
Za prvu momčad engleskog velikana nikad nije zaigrao, nego je bio na posudbama u Zemunu, nizozemskoj NAC Bredi i talijanskoj Veroni. U lipnju je taj 20-godišnjak debitirao za srpsku reprezentaciju u prijateljskim utakmicama protiv Jamajke i Japana.
Za Veronu je u Serie A odigrao 129 utakmica i postigao dva gola, a donedavni klub Ivana Jurića želi ga otkupiti godinu dana prije isteka ugovora. Sveprisutni talijanski novinar Fabrizio Romano objavio je da su klubovi blizu dogovora o transferu vrijednom osam milijuna eura.
Ivanov dvije godine stariji brat, Luka Ilić, i dalje je član Cityja, a prošlu je sezonu proveo na posudbi u nizozemskom Twenteu.",sport
https://web.archive.org/web/20210730080644/https://www.index.hr/magazin/clanak/tko-je-novi-gospodin-savrseni-dalmatinac-i-profesor-po-struci-ima-dobro-tijelo/2293506.aspx,tko-je-novi-gospodin-savrseni-dalmatinac-i-profesor-po-struci-ima-dobro-tijelo,"STIŽE treća sezona Gospodina Savršenog.
Slobodna Dalmacija piše da je cijela treća sezona odavno snimljena i spremna za emitiranje ove jeseni. Novi Gospodin Savršeni je navodno iz Dalmacije te profesor po struci.
""Akademski je školovan, ima dobro tijelo, bradu i brkove. Tamnoput je, a faca tako-tako, ali navodno gospodin ima manire"", rekao je nepoznati izvor za Slobodnu.
""U procesu smo odabira, imam već neke favorite. Ove se godine prijavilo dosta momaka, svi jako dobro reagiraju i žele biti dio projekta. Ne možete vjerovati koliko ljudi zapravo traži ljubav. Nije ni curama ni momcima danas lako kad govorimo o ozbiljnim vezama. Međutim, kad je casting u pitanju, dozvoljavam si slobodu pa moja ekipa i ja kontaktiramo direktno i djevojke i dečke koji nam se sviđaju. Prvi kriterij je ipak ljubav. Mijo je bio mala suprotnost Goranu, što nam je i trebalo u drugoj sezoni. Sada se u trećoj trudimo pronaći opet nešto drugačiji tip muškarca"", rekla je prošle godine Antonija Blaće, producentica showa.",magazin
https://web.archive.org/web/20210730080751/https://www.index.hr/sport/clanak/tobol-hajduk-41-hajduk-nakon-debakla-ispao-iz-europe/2293843.aspx,tobol-hajduk-41-hajduk-nakon-debakla-ispao-iz-europe,,sport
https://web.archive.org/web/20210730080751/https://www.index.hr/sport/clanak/transferi-i-glasine-dana-najtrazeniji-hrvat-ide-u-serie-a-gorica-prodala-stopera/2293247.aspx,transferi-i-glasine-dana-najtrazeniji-hrvat-ide-u-serie-a-gorica-prodala-stopera,"TOČNO u ponoć 1. srpnja počeo je ljetni prijelazni rok u Italiji, Njemačkoj i Španjolskoj, a u tim zemljama završit će 2. rujna.
U Francuskoj i Engleskoj prijelazni rok je počeo još 9. lipnja i trajat će do 31. kolovoza, a u pet najjačih liga ovog ljeta ćemo najviše pratiti tko će koga kupiti ili prodati.
U Hrvatskoj je prijelazni rok počeo 15. lipnja i otvoren je do zadnjeg dana kolovoza. Francuska i Engleska su zemlje u kojima je najranije počeo prijelazni rok, a najkasnije će završiti u Rusiji, gdje će se transferi dogovarati do 17. listopada, ali u toj zemlji se rok otvara tek 26. srpnja. 
Tijekom cijelog dana na Indexu ste mogli pratiti najzanimljivije priče s nogometnog tržišta.",sport
https://web.archive.org/web/20210730080644/https://www.index.hr/magazin/clanak/trend-suncanih-naocala-kroz-godine-za-ovim-retro-modelima-svi-smo-ludi-i-u-2021/2290191.aspx,trend-suncanih-naocala-kroz-godine-za-ovim-retro-modelima-svi-smo-ludi-i-u-2021,"KOLIKO puta ste se uhvatili da, koristeći svakodnevno neki uobičajen predmet, razmišljate: koji genijalni um je ovo izmislio? Jedan takav predmet doslovno je svuda oko nas - sunčane naočale. 
Svi obožavamo ovaj modni detalj koji postoji stoljećima i izraz je stila, raspoloženja i osobnosti. Vodimo vas na vremeplov na kojem ćete otkriti i tko je proslavio vaš omiljeni retro model.
Prvi oblik sunčanih naočala nosili su Inuiti kako bi se zaštitili od snježne sljepoće radeći male ureze na komadićima morževih kljova. Već malo sličnije suvremenima osmislili su Kinezi jer su suci htjeli sakriti izraze lica pa su tijekom suđenja nosili komade tamnoga kvarca dok su ih svećenici koristili u ceremonijalne svrhe. Talijani su dokazali kako su već u 18. stoljeću imali stila noseći naočale obojenih leća. Prvotna namjena sunčanih naočala bila je praktična, ali su vrlo brzo postale dijelom urbane kulture, showbizz industrije i naše svakodnevice. 

 
Sunčane naočale doživljavaju najveći uspon 20-ih i 30-ih godina kad su popularne bile okrugle naočale debljih okvira koje su hollywoodske zvijezde nosile zbog snažnih reflektora, a vrlo brzo su postale i veliki trend na ulicama. Prošlo je točno sto godina otad, a mi i dalje obožavamo ovaj model i kombiniramo ga s retro ljetnim haljinama i šeširima kratkog oboda.
Početkom 40-ih u prodaju se puštaju prve sunčane s polariziranim lećama koje su uglavnom nosili vojnici i piloti, no uskoro su se počele primjenjivati i na ostalim modelima i zavladale modnom scenom.

Jedne od najženstvenijih sunčanih koje i danas volimo su one mačkastog oblika. Njihovoj popularnosti najviše su doprinijele Marilyn Monroe i Audrey Hepburn koje su 50-ih pokazale kako ovaj model svaku kombinaciju čini elegantnom. Bile velike ili male, s klasičnim ili lećama u boji, mačkaste sunčane naočale daju nam osjećaj glamura koji uljepšava ljetni dan.
               
Dok su žene tijekom 60-ih još uvijek na veliko kopirale stil Merlinke i Hepburnice, novi trend u muškoj modi donio je buntovnik Bob Dylan. Iz vječnih Wayfarer Ray Ban naočala nije se skidao čak ni u studiju, a one su postale simbolom kontrakulture koji je svaki frajer morao imati. Zaista, postoje li sunčane koje više od ovih govore ""cool sam""?
Kad je Jackie O. 70-ih isfurala predimenzionirane naočale na jedan teniski turnir, one su preko noći postale must-have modni detalj svih žena koje prate modu. Jackie O. godinama je krojila modne trendove, no ove sunčane postale su najvažniji dio njezinog prepoznatljivog stila, a mi danas ne možemo zamisliti ljeto bez jednog takvog para.

 
Istovremeno najpoznatiji član Beatlesa John Lennon se počinje pojavljivati s malim okruglim sunčanim naočalama koje danas i zovemo po njemu. Lenonice su oduvijek odabir ljudi koji žele pokazati stil koji odskače od uobičajenoga. Želite li rekreirati Woodstock look ili ih ukomponirati u neki moderni stil, s lenonicama ne možete pogriješiti.
U veselim 80-ima nosili su se razni modeli sunčanih, ali ultimativni frajer tih godina, Tom Cruise, u filmu Top Gun nosio je avijatorice koje su odmah potom željeli nositi baš svi. Aviator model s neizostavnim polariziranim lećama danas je jedan od najkopiranijih modela naočala na svijetu što nas i ne čudi s obzirom na to da stoje svima.

Devedesetih se na velika vrata vraćaju sunčane naočale malih dimenzija. Prvo su popularne bile klasične tamne, no krajem desetljeća počinju se nositi i one neonskih boja. Sjećamo se kako su ih nosili Brad Pitt i Gwen Stefani koji su nam i danas inspiracija za stil u koji uklapamo ove naočale za nostalgične milenijalce.

Novi milenij donio je nove trendove pa su se 2000-ih tako opet nosile predimenzionirane naočale, ali ovaj put s lećama u nježnim bojama, u obliku srca ili s cirkonskim detaljima. Paris Hilton uvijek je nosila ružičaste, dok je klika s hip-hop scene naginjala plavima. Hrabro odaberite neki od ovakvih modela i pokažite svoj osjećaj za stil.

Deset godina poslije sve češće smo mogli vidjeti sunčane naočale raznih geometrijskih oblika koje su davale onaj mistični Matrix look. Iako su još uvijek popularne, sve više ih vidimo u novom ženstvenom ruhu. Geometrijskoj osnovi dodane su finese i detalji mačkastih naočala i to u svim bojama. Bitno da je zabavno, lijepo i chic.
Trendseteri će uvijek birati najnovije modele dok će klasičari ostati vjerni onome što im provjereno dobro stoji, no svi će se složiti kako dobre sunčane zlata vrijede. Ovo ljeto ne propustite pronaći svoj retro trendi model i požurite na sniženja u Ghetaldus gdje vas čeka i do 50% popusta na čitav asortiman. Lenonice, wayfarerice ili avijatorice - sve se nalaze na istom mjestu iz kojeg ćete izaći potpuno stilski usklađeni i spremni za ostatak ljeta.
Sadržaj donosi Index u suradnji s Ghetaldusom te u skladu s najvišim profesionalnim standardima.  ",magazin
https://web.archive.org/web/20210730080644/https://www.index.hr/magazin/clanak/trendovi-uredjenja-doma-za-2021-jednu-stvar-svi-zele-imati/2292082.aspx,trendovi-uredjenja-doma-za-2021-jednu-stvar-svi-zele-imati,"POGLEDAJTE najnovije trendove u dizajnu interijera uz koje ćete se u svako doba godine u vašem domu osjećati kao da je ljeto.
Donosimo trendove uređenja interijera za ljeto 2021. koji vam mogu poslužiti kao inspiracija za uređenje doma ili apartmana.
Zidovi u bojama mora i neba
Što više govori ljeto nego vedro nebo i kristalno plavo more? Zato je upravo plava boja zaštitni znak ljeta, a to misle i brojni dizajneri interijera.
Ako se ovog ljeta odlučite na bojenje zidova, dobar izbor su različite nijanse plave. Svjetlije nijanse stavite na veće zidove, a jedan ili dva manja zida u prostoriji obojite nešto tamnijom nijansom, kako biste dobili dozu svježine i zanimljivog kontrasta. U prostorijama kojima treba više svjetlosti kombinirajte bijelu i svijetloplavu boju zidova. To će u vaš dom donijeti više svjetlosti, na čemu ćete biti zahvalni i usred zime.
Foto: 123RF
Koje boje su hit za namještaj?
Ako smo rekli da su zidovi u bojama mora i neba, onda neka namještaj bude u tonovima plaže. Neutralne zemljane boje kao što su bež, smeđa, bijela i siva su među najvećim dizajnerskim trendovima ove godine. Prednost namještaja u neutralnim bojama je i ta što će vam olakšati posao kad sljedeći put budete birali boju zidova ili novi komad namještaja.
Budite minimalisti - manje je više
Ako takozvano proljetno čišćenje niste odradili tada, još uvijek stignete. Novi trend koji preporučuje sve više dizajnera je minimalizam. Zato izbacite sav namještaj koji nema jasnu funkciju i nemojte natrpavati prostorije jastučićima, lampama i ostalim ukrasima koji će samo skupljati prašinu. Slijedite li ovo načelo, dobit ćete otvoreniji prostor, pun svježine i sunčeve svjetlosti.
Foto: 123RF
Detalji u jarkim bojama
Uz minimalistički dizajn i neutralne boje namještaja uklopite neki detalj u jarkim bojama. Slobodno ubacite zanimljive detalje poput upečatljive slike ili wallpapera, šarene fotelje ili taburea, koji će u vaš prostor unijeti dozu neobičnosti.
Vrijeme je za zamjenu zavjesa
Otvorite prozore i pustite povjetarac u vaše prostorije, tako ćete se rashladiti i bez klime. Ljeti odaberite lepršave zavjese od laganih i prozračnih tkanina poput lana, kako biste spriječili komarce i ostale insekte da vam dosađuju, a istovremeno u kuću ili stan pustili svjež zrak.
Prirodno zelenilo kao ukras i terapija
Ljeto je pravo vrijeme da u svoj dom unesete prirodno zelenilo. Odaberite cvijeće i biljke koje će vam uz dekorativnu notu poslužiti i kao novi hobi. Probajte i otkrijte zašto mnogi ljudi pronalaze nešto terapeutsko u brizi oko biljaka.  Ako pak niste vješti s biljkama ili nemate vremena, nabavite kaktuse ili aloe veru. Ove biljke će preživjeti i ako ih ponekad zaboravite zaliti.
Foto: 123RF
Prostori s puno prirodnog svjetla su apsolutni hit
Jedan od razloga zašto volimo ljeto je i taj što nam dani traju duže. Zato uživajte u prirodnoj sunčevoj svjetlosti, koja će svaki prostor učiniti ugodnijim. Savjet dizajnera interijera je da osigurate da vaše prostorije imaju što više prirodnog svjetla.
Znamo da to može biti prilično izazovno u prostorijama u potkrovlju, pa su idealno rješenje krovni prozori, koji će u vašu kupaonicu, spavaću ili dječju sobu donijeti komadić neba. Ugradnjom više krovnih prozora ostvaruje se i simetrija prostora, koju arhitekti posebno naglašavaju prilikom stvaranja idealnog životnog prostora.
Foto: PR
Ako bi nekoj od vaših prostorija u potkrovlju dobro došlo više prirodne svjetlosti, provjerite modele Tondach krovnih prozora u ponudi Wienerbergera, vodećeg svjetskog dobavljača građevinskog materijala. Uz postojeći asortiman crijepa i sistemske opreme koja je sinonim za kvalitetu i trajnost krova, odlučili su se započeti priču krovnih prozora i tako ponuditi kompletno rješenje na jednom mjestu.
Uz to što doprinose estetici prostora, Tondach krovni prozori odgovaraju i svim zahtjevima kupaca. Zahvaljujući neprestanom prozračivanju, donose zdraviju klimu unutar vašeg doma, što nam je osobito bitno ljeti, kako bismo što manje trošili na klimatizaciju. Također su i visoko nepropusni pa osiguravaju zaštitu od prodora vjetra i zvuka i donose vrhunsku toplinsku izolaciju.
Foto: PR
Posebna prednost je i što uz Tondach krovne prozore dolazi garancija kvalitete od 10 godina, koja je trenutno najveća na tržištu. Na vama je samo da izaberete koji model krovnog prozora se najbolje uklapa u vaš životni prostor. Kada odaberete najbolje rješenje za svoj prostor, možete ga naručiti iz udobnosti vlastitog doma na Wienerberger web shopu.
Ako ste prepoznali da su krovni prozori rješenje za vas, možete se uključiti i u nagradni natječaj u kojem Wienerberger poklanja vrijedne Tondach SmartPro krovne prozore.
Koji god dizajnerski trend odabrali slijediti, neka vaše prostorije uvijek odišu prirodnom svjetlošću i svježinom, čak i u zimsko vrijeme kad ćete htjeti uloviti svaku zraku sunca.
Sadržaj donosi Index u suradnji s Wienerbergerom te u skladu s najvišim profesionalnim standardima.",magazin
https://web.archive.org/web/20210730080644/https://www.index.hr/magazin/clanak/tri-najljepsa-hrvatska-otoka-do-kojih-mozete-i-bez-trajekta/2292119.aspx,tri-najljepsa-hrvatska-otoka-do-kojih-mozete-i-bez-trajekta,"OTOCI imaju poseban šarm kojemu je teško odoljeti pa ne čudi da su popularna odredišta za ljetovanja. Sa svih strana su okruženi morem i predivnom prirodom, a ljudi su opušteni i najčešće sve obavljaju uz neizostavni moto “pomalo”. Kako ne biste satima čekali u redu za trajekt da upoznate neki od naših otoka, predlažemo vam tri koja su kopnom povezana mostom i nude pregršt aktivnosti za sadržajan godišnji odmor.
Vrata Kornata
U šibenskom arhipelagu smjestio se otok predivnih pješčanih plaža i bogate kulturne baštine još iz doba antike. Veći dio otoka Murtera prekriven je maslinama i smokvama koje rastu i po gradu pa ih slobodno u šetnji možete ubrati i osvježiti se. Murter se smatra svojevrsnim ulazom u nacionalni park Kornati koji u vrijeme sezone svakodnevno možete posjetiti turističkim brodom.
Foto:123RF
Želite li vidjeti cijeli kornatski arhipelag i Velebit ponad njega, posjetite vidikovac Raduč. Nisu sve staze do vidikovca uređene pa biste se trebali raspitati kod lokalnog stanovništva koja je najpristupačnija kako biste sa 125 metara visine uživali u pogledu.
Zaklonjene uvale savršene su i za početnike u jedrenju na dasci, a ako želite sami istraživati otok, uzmite kajak i pronađite skrivene plaže i uvale.
Mjesečev otok
Najrazvedeniji otok Jadrana po mnogočemu je poseban. Njegova istočna strana, od davnina oblikovana jakom burom i morem, skoro je potpuno ogoljena i neodoljivo podsjeća na površinu mjeseca. Ostatak otoka je pak bogat vegetacijom, a na njemu se nalaze čak i tri slatkovodna jezera. Riječ je o otoku Pagu čiju zanimljivu prirodu možete istražiti na nekoliko načina.
Foto:123RF
Staza Life on Mars je planinarska i treking staza prilagođena početnicima, ali i iskusnim sportašima. Sastoji se od četiri prstena koji su dugi od 4 do 8 kilometara, gdje su zahtjevniji dijelovi namijenjeni isključivo za hodanje, a postoji i trasa Run on Mars za sve ljubitelje trčanja. Moramo naglasiti kako treba izbjegavati uspone tijekom bure ili izrazito visokih temperatura i pobrinuti se da imate prikladnu obuću, kapu i dovoljno vode.
Na Pagu ne nedostaje mogućnosti za aktivan godišnji pa tako kod kampa Šimuni imate priliku kajakariti, supati, penjati se po umjetnoj stijeni, jedriti na dasci ili probati parasailing, vožnju padobranom koji vuče gliser.
Foto:123RF
Zbog svoje dužine i razvedenosti Pag je česta destinacija za bicikliste. Ruta od 60 kilometara koja se pruža od Paškog mosta do Luna idealna je za cestovne bicikle i ima nekoliko mjesta za odmor, no dobro je izbjegavati periode u kojima je gust promet. Zaljubljenici u brdski biciklizam uživat će na preko 120 kilometara označenih off-road staza u kojima se izmjenjuju predjeli puni suhozida i šumica i oni divlji kameni dijelovi na kojima ćete se osjećati kao da ste zaista na Mjesecu.
Najsjeverniji otok Mediterana
Volite li Kvarner i pogled na Velebit, posjetite Krk. Otok duge tradicije pun je zanimljivih sadržaja. Godišnji odmor je odavno prestao biti samo relacija plaža-apartman pa se na Krku nude i zabavne adrenalinske aktivnosti poput Šetnje među krošnjama. Iako riječ šetnja inače ne asocira na adrenalin, ova će vam pokazati suprotno. Početna točka je na prijevoju Treskavac s kojega vidite jug otoka, Bašku i otok Prvić, a nakon provjere opreme, krećete na dvosatnu vožnju brzinom od skoro 80 km/h po čak 8 ziplineova s pogledom na otok.
Između grada Krka i Punta nalazi se ski-lift Dunat na kojem možete probati skijati na vodi, sa svojom ili iznajmljenom opremom. Pomoć instruktora uključena je u cijenu pa se i početnici mogu okušati u ovoj adrenalinskoj aktivnosti. Za iskusnije skijaše u moru su postavljene i skakaonice na kojima se mogu izvoditi akrobacije.
Foto:123RF
Zanima li vas podmorje, zaronite s instruktorom i istražite olupinu grčkog broda Pelastis ili podvodnu špilju romantičnog naziva Ljubavna špilja koja se nalazi kod obližnjeg otočića Plavnik. Ako ste već duže vremena rekreativni ronilac, obnovite svoju opremu i uživajte u dubinama i ovo ljeto.
Na Krku je također nedavno otvoren i Hervis pop-up store u Shopping centru Omišalj u kojemu možete pronaći široku ponudu sportske odjeće i opreme za sve vrste sportskih aktivnosti.
Ako planirate aktivni odmor, svakako pogledajte Hervisovu ponudu s obzirom na to da su najveći i vodeći lanac prodavaonica sportske opreme i odjeće za sport i slobodno vrijeme. Po najboljim cijenama nabavite dobre tenisice za penjanje po otočkim vrhovima, bicikle za jutarnju vožnju uz more i najkvalitetniju opremu za zabavne vodene sportove.
Foto:123RF
Aktivan godišnji odmor u skladu je s Hervisovim sloganom Get movin’ kojim slave sport, kretanje i pozitivan pogled na svijet. Pokrenite se i vi i jamčimo da ćete svaki dan završavati s velikim osmijehom na licu.
Sadržaj donosi Index u suradnji s Hervisom te u skladu s najvišim profesionalnim standardima.",magazin
https://web.archive.org/web/20210730080616/https://www.index.hr/vijesti/clanak/u-hrvatskoj-trenutno-boravi-preko-milijun-turista/2293759.aspx,u-hrvatskoj-trenutno-boravi-preko-milijun-turista,"PREMA trenutnim podacima iz sustava eVisitor, u Hrvatskoj trenutno boravi više od milijun i 6 tisuća turista, od kojih je 866.000 stranih turista te 140.000 domaćih turista, izvijestili su iz Ministarstva turizma.
Istarska županija ima najviše turista
Najviše turista trenutno boravi u Istarskoj (273.000), Splitsko-dalmatinskoj (191.000) te u Primorsko-goranskoj županiji (187.000). Zatim slijede Zadarska županija (168.000) te Šibensko-kninska (77.000) i Dubrovačko-neretvanska županija (62.000). Najviše turista trenutno se nalazi u Rovinju, na Viru te u Poreču.
Najviše turista iz Njemačke
Gledano prema tržištima, najveći broj stranih turista koji se trenutno nalaze u Hrvatskoj dolazi iz Njemačke (203.000), Slovenije (140.000), Poljske (86.000), Austrije (75.000) i Češke (61.000).
Brnjac: Pozivam sve da ostanu odgovorni
""U Hrvatskoj trenutno boravi više od milijun turista, što je čak za 220.000 više nego li u isto vrijeme protekle godine. Ove brojke najbolja su potvrda kako su sve dosadašnje aktivnosti i priprema turističkog sektora za ovu godinu bile kvalitetne i da su to naši gosti prepoznali.
Još uvijek smo u razdoblju s najvećim priljevom turista u godini te pozivam sve da i dalje ostanemo odgovorni, pridržavamo se epidemioloških mjera i preporuka te tako zaštitimo sebe i druge"", izjavila je ministrica turizma i sporta Nikolina Brnjac.
""Najave su dobre""
""Nalazimo se u špici turističke sezone, a najave za kolovoz, pa i rujan, su vrlo dobre, ali će daljnji tijekovi i rezultati ponajviše ovisiti o epidemiološkoj situaciji, istaknuo je jučer u Šibeniku direktor Hrvatske turističke zajednice (HTZ) Kristjan Staničić.
""Trenutno se u Hrvatskoj odmara 33 posto više gostiju nego prošle godine u to vrijeme. Kada govorimo o kumulativnoj usporedbi od početka godine, bolji smo gotovo 50 posto u odnosu na lani, a u odnosu na rekordnu, 2019. godinu trenutno smo na 62 posto noćenja, što je u skladu s našim procjenama"", rekao je Staničić jučer. Ocijenio je da imamo ""jedan dobar, pozitivan trend turističkog prometa"".
Porast bilježimo u svim županijama, rekao je Staničić, dodajući da ga veseli što je upravo Šibensko-kninska županija u vrhu kada se govori o porastu turističkog prometa i brojke su u toj županiji nešto iznad prosjeka Hrvatske.
To je posljedica promotivnih aktivnosti na tržištu, ali i prepoznatljivosti Hrvatske kao najsigurnije turističke destinacije na Mediteranu, istaknuo je.",vijesti
https://web.archive.org/web/20210730080616/https://www.index.hr/vijesti/clanak/u-sjevernoj-americi-nestasica-hrane-za-kucne-ljubimce/2293836.aspx,u-sjevernoj-americi-nestasica-hrane-za-kucne-ljubimce,"VLASNICI kućnih ljubimaca u Sjevernoj Americi suočavaju se s nestašicom hrane za životinje zbog povećane potražnje i pojačanog opterećenja opskrbnih lanaca.
Troškovi sastojaka hrane za kućne ljubimce porasli su od početka pandemije do 20 posto, pokazuju podaci američkog Instituta za hranu kućnih ljubimaca.
Više cijene osnovnih namirnica, poput kukuruza, soje i mesa, uz sve veće troškove prijevoza i radne snage, utječu na zalihe hrane, kako za životinje tako i za ljude.
Visoke cijene
Cijene američkog kukuruza i soje, ključnih sastojaka u mnogim hranama za kućne ljubimce, ovog su proljeća dosegnule najviše razine u osam godina.
""Neviđeno povećanje cijena sastojaka i opreme ugrožava sposobnost američkih proizvođača hrane za kućne ljubimce da planiraju i provode strategije koje će osigurati punjenje američkih zdjela za hranu za pse i mačke"", upozorio je Institut u pismu američkim poljoprivrednicima.
Ograničenja u opskrbi iznenadila su vlasnike kućnih ljubimaca, čiji se broj od početka pandemije znatno povećao. Prema američkoj udruzi proizvoda za kućne ljubimce, oko 12.6 milijuna američkih kućanstava navelo je da su pribavili novog ljubimca od ožujka do prosinca 2020. godine.
Američki potrošači potrošili su gotovo 26 milijardi dolara na hranu za kućne ljubimce od srpnja 2020. do istog mjeseca 2021., što je 4.7 posto više u odnosu na godinu dana ranije i 7.8 posto više u odnosu na dvije godine ranije, pokazuju podaci analitičke kompanije NielsenIQ.",vijesti
https://web.archive.org/web/20210730080616/https://www.index.hr/vijesti/clanak/u-sloveniji-otkrivena-najstarija-posuda-sa-sminkom-na-svijetu/2293883.aspx,u-sloveniji-otkrivena-najstarija-posuda-sa-sminkom-na-svijetu,"PREMA novim istraživanjima, male bočice koje su Europljani kamenog doba nosili oko struka prije više od 6000 godina su, izgleda, bile prve posude za šminku na svijetu.
Analiza sastojaka u tragovima pronađenih u keramičkoj boci u Sloveniji, koja datira između 4350. i 4100. godine prije Krista, pokazala je da sadrži pčelinji vosak, životinjsku mast i kozmetiku na bazi olova.
Stone Age Europeans may have worn make-up more than 6000 years ago https://t.co/NHWCKIffo2 pic.twitter.com/Q3atwnpyhg
Ako se uistinu radi o posudi sa šminkom, to bi značilo da se šminka u Europi koristila više od 2000 godina ranije nego što se prije mislilo. Dodatno to znači da je ova bočica stotinama godina starija od dosadašnjih najranijih dokaza o kozmetici u starom Egiptu i Mezopotamiji, piše New Scientist.
Preko stotinu sličnih bočica
Bine Kramberger, arheolog iz Zavoda za zaštitu kulturne baštine Slovenije, pronašao je ovu malenu keramičku bocu u Zgornjem Radvanju 2014. godine. Posuda se nalazila na području koje je 4350. godine prije Krista zauzeo narod Lasinja, koji je potekao od lovaca-sakupljača u zapadnoj Europi.
U regiji je otkriveno preko stotinu sličnih bočica, koje se uglavnom pripisuju Lasinji u jugoistočnom podnožju Alpa ili Vinčanskoj kulturi na Srednjem Balkanu. U početku se pretpostavljalo da se radi o dječjim igračkama zbog njihove veličine i sličnosti sa životinjskim i ljudskim glavama.
No, detaljnija analiza je pokazala da u bočici ima tragova pčelinjeg voska, biljne i životinjske masti te bijele tvari na bazi olova, poznate kao ceruzit, koja se stoljećima koristi u kozmetici
Većina bočica imala je rupe na ručkama, što ukazuje na to da su vjerojatno bile nanizane na uže ili kožu te da su se nosile oko vrata ili struka.
Kako su se šminkali drevni narodi
Ceruzit je mineral poznat pod nazivom bijelo olovo ili olovni karbonat. Kroz povijest se koristio u kozmetici, iako je ta praksa kasnije prestala jer je tvar podosta otrovna.
Kramberger smatra da se radi o iznimnom nalazu jer se ""rijetko nalaze posude u kojima još uvijek ima ostataka nekadašnjeg sadržaja"". On i njegov tim analizirali su više od desetak drugih posuda iz istog doba i otkrili da i one sadrže ceruzit i druge minerale olova.
Najraniji dokazi o korištenju kozmetike u Egiptu datiraju otprilike 4000 godina prije nove ere. Muškarci i žene su tada koristili crveni oker kao rumenilo na obrazima ili za šminkanje usana. Pomoću minerala malahita radili su zeleno sjenilo za oči, a pomoću kohla (kajala) iscrtavali debele i tamne linije oko očiju.
Istraživanje je objavljeno u časopisu Journal of Archaeological Science: Reports.",vijesti
https://web.archive.org/web/20210730080644/https://www.index.hr/magazin/clanak/u-tajnosti-snimljen-prednastavak-predatora-producenti-najavljuju-hit/2293919.aspx,u-tajnosti-snimljen-prednastavak-predatora-producenti-najavljuju-hit,"PREDATOR dobiva prednastavak nazvan Skull, sudeći prema Colliderovom intervjuu s producentima Johnom Davisom i Johnom Foxom.
Davis je najavio povratak korijenima koji su Predatora i učinili hitom. ""To je domišljatost ljudskog bića koje se neće predati, koje je sposobno promatrati i tumačiti, u osnovi koje je sposobno pobijediti jaču, snažniju i dobro naoružanu silu.""
Producenti filma smatraju da je Skull puno bliži Revenantu s DiCaprijom nego izvornom filmu iz 1987. godine. ""Zapravo ima više povezanosti s The Revenantom nego bilo kojim filmom u predatorskom kanonu"", rekao je John Fox. ""Znat ćete na što mislim kad ga vidite.""
Prema riječima producenata, film je snimljen u tajnosti. I misle da bi se mogao usporediti i s originalom. ""Bit će, vjerujem, drugi najbolji - ili prvi ... ili će možda biti jednak prvom. Je li tako?"" rekao je Davis.

""Osjećam da je original bio prekrasan i zanimljiv film"", nastavio je. ""I znam zbog čega je bio uspješan. Osjećam se kao da se više nikad nismo tamo vratili. Završili smo na različitim mjestima. Mislim da je ovo dostojna nadopuna prvom. Bit će jednako dobro.""
Otkriveno je i da je film režirao Dan Trachtenberg (10 Cloverfield Lane).
Film se očekuje u kinima 2022. godine.",magazin
https://web.archive.org/web/20210730080644/https://www.index.hr/magazin/clanak/umro-basist-zz-topa/2293744.aspx,umro-basist-zz-topa,"LEGENDARNA američka blues-rock skupina ZZ Top objavila je da je sa 72 godine preminuo njihov basist i jedan od pjevača Dusty Hill.
""Sa žalošću smo primili vijest da je u snu u svom domu u Houstonu preminuo naš 'compadre' Dusty Hill. Tvoja osobnost, smisao za humor i neprestana predanost bendu omogućili su nam stvoriti veliku bazu fanova, kojima ćeš nedostajati, kao i nama"", objavila su preostala dvojica članova benda, bubnjar Franck Beard te drugi pjevač i gitarist Billy Gibbons.
Prošloga tjedna Hill je napustio turneju kako bi ""zaliječio kuk"", no pokazalo se da je imao mnogo ozbiljnih zdravstvenih problema.
Hill se pridružio ZZ Topu 1970. godine, godinu dana nakon formiranja benda te je tijekom posljednjih pola stoljeća postao prepoznatljiv po dugoj bradi, sunčanim naočalama i šeširu, baš kao i Gibbons.
ZZ Top je 2004. godine postao član Kuće slavnih rock and rolla, a u nju ih je uveo gitarist Rolling Stonesa Keith Richards.",magazin
https://web.archive.org/web/20210730080616/https://www.index.hr/vijesti/clanak/velika-studija-korona-moze-uzrokovati-pad-inteligencije/2293791.aspx,velika-studija-korona-moze-uzrokovati-pad-inteligencije,"MNOGI LJUDI koji su preboljeli covid-19 imaju značajno lošije rezultate na testovima inteligencije nego što bi se očekivalo, pokazala je velika studija nedavno objavljena u Lancetovom časopisu EClinicalMedicine.
Znanstvenici s Imperial Collegea London koji se bave istraživanjem mozga u studiji su koristili rezultate Velikog britanskog testa inteligencije, koji je pokrenut još 2019.
Testiranje inteligencije, provedeno preko interneta, obavilo je 81.337 ljudi od siječnja do prosinca 2020., uključujući gotovo 13.000 zaraženih covidom-19.
Nakon što su uzeli u obzir i isključili utjecaje varijabli kao što su dob, spol, obrazovanje, prihodi, rasna i etnička pripadnost, povijest bolesti, depresija, umor, raniji mentalni problemi i zanimanje, znanstvenici su otkrili da su oni koji su se zarazili virusom imali značajno lošije rezultate od očekivanih u odgovarajućoj demografskoj skupini.
Deficit zabilježen i kod hospitaliziranih i kod nehospitaliziranih
Bolesnici koji su završili na respiratorima imali su najveći deficit, jednak padu IQ-a za sedam bodova, no pad je zabilježen čak i kod osoba koje su preboljele blagi oblik bolesti.
""Deficiti su bili značajni kod hospitaliziranih osoba (N = 192), ali i kod nehospitaliziranih koje su imale biološku potvrdu infekcije covidom-19 (N = 326). Analiza markera premorbidne inteligencije nije pokazala da su ove razlike postojale prije infekcije. Finija detaljna analiza izvedbe kroz podtestove podržala je hipotezu da covid-19 ima utjecaj na više domena ljudske spoznaje"", tumače autori.
""Pad je bio najizraženiji u područjima u kojima se koriste kognitivne funkcije, poput zaključivanja, rješavanja problema, prostornog planiranja i otkrivanja ciljeva."" Ovi rezultati u skladu su s izvješćima o dugom covidu, u kojima se uobičajeno spominju moždana izmaglica, problemi s koncentracijom i poteškoće u pronalaženju točnih riječi"", dodali su znanstvenici.
Starenje mozga za 10-ak godina
Prilikom prvog objavljivanja rezultata studije, prije nego što je prošla recenziju i objavljena u relevantnom časopisu, autori su izjavili da su zabilježili pad inteligencije koji odgovara starenju mozga za 10-ak godina.
No, neki stručnjaci koji nisu bili izravno uključeni u istraživanje tom su prilikom istaknuli da rezultate, iako su vrlo zanimljivi, ipak treba uzeti s određenom rezervom.
""U istraživanju nisu bile poznate kognitivne funkcije sudionika prije nego što su oboljeli od covida-19, a rezultati također ne pokazuju mogu li se bolesnici dugoročno oporaviti, što znači da utjecaji na kognitivne sposobnosti možda mogu biti kratkoročni"", rekla je Joanna Wardlaw, neuroznanstvenica sa Sveučilišta u Edinburghu.
U ovoj studiji procjenjivanje inteligencije prije obolijevanja i nakon njega ima osobit značaj jer su neka ranija istraživanja pokazala da ljudi manjih kognitivnih sposobnosti češće obolijevaju od covida-19 te da se snažnije protive raznim epidemiološkim mjerama, kao što je držanje distance, nošenje maski i cijepljenje.
Naime, jedno istraživanje objavljeno u uglednom znanstvenom časopisu Proceedings of the National Academy of Sciences, provedeno na uzorku od preko 800 Amerikanaca, pokazalo je da se mjerama društvenog distanciranja, što uključuje obrasce ponašanja, kao što je držanje fizičke udaljenosti, izbjegavanje rukovanja i dodirivanja, pranje ruku i nošenje maski, snažnije protive ljudi s manjom inteligencijom te slabijim kapacitetom radne memorije.
S druge strane, britanski su autori pomno isključili razne faktore koji bi mogli imati utjecaj na inteligenciju. Među ostalim, u obzir su uzeli i markere za inteligenciju prije obolijevanja te očekivanja kognitivnih sposobnosti u jasno definiranoj demografiji, što je standardan postupak u istraživanjima u kojima se želi utvrditi kauzalnost, a ne samo korelacija između mogućeg uzroka i posljedice.
Virus SARS-CoV-2 potvrđeno ulazi u mozak i uzrokuje oštećenja
Britanski autori u uvodu ističu da su se odlučili na istraživanje jer sve više studija pokazuje da covid-19 može utjecati na mozak. Naime, poznato je da neki virusi mogu zaraziti neurone, pa i mozak, a SARS-CoV-2 spada u takve patogene. Na tu činjenicu, među ostalim, ukazuju simptomi kao što su gubitak njuha te studije koje su pokazale da pacijenti s covidom-19 mogu razviti niz neuroloških komplikacija, uključujući one koje su posljedica moždanog udara, encefalopatije, upalnog sindroma, mikrokrvarenja i autoimunih reakcija.
Autori u studiji pišu da postoji zabrinutost u vezi s mogućim neurološkim posljedicama zbog sepse, hipoksije i imunosne hiperstimulacije te da postoje izvješća o povišenim protutijelima u cerebrospinalnoj tekućini kod bolesnika s neurološkim simptomima, promjenama bijele tvari u mozgu te psihološkim i psihijatrijskim posljedicama..
U prilog ozbiljnosti problema, među ostalim, govori istraživanje objavljeno u časopisu Nature Neuroscience objavljeno 20. studenog 2020. koje je pokazalo da SARS-CoV-2 može uči u živce i mozak, gdje može uzrokovati razna oštećenja, uključujući i zgrušavanja krvi - tromboembolije.
Autori u toj studiji u uvodu pišu da su na različite načine dokazali prisutnost RNA i proteina SARS-CoV-2 u anatomski različitim regijama nazofarinksa i mozga.
""Nadalje, opisujemo morfološke promjene povezane s infekcijom poput trombembolijskog ishemijskog infarkta središnjeg živčanog sustava i predstavljamo dokaze o neurotropizmu SARS-CoV-2. SARS-CoV-2 može ući u živčani sustav prelazeći neuralno-sluzničku površinu u njušnoj sluznici, iskorištavajući neposrednu blizinu njušne sluznice, endotela i živčanog tkiva, uključujući osjetljive njušne i osjetne živčane završetke. Nakon toga, čini se da SARS-CoV-2 prati neuroanatomske strukture, prodirući u definirana neuroanatomska područja, uključujući primarni respiratorni i kardiovaskularni kontrolni centar u produženoj moždini"", tumače autori.
Zašto je pametno čuvati se SARS-CoV-2 i drugih virusa?
Mada ne postoje izravni dokazi da virusi uzrokuju neurodegenerativne bolesti poput Alzheimerove ili Parkinsonove, znanstvenici sve češće upozoravaju da bi upalne reakcije koje uzrokuju virusne infekcije mogle biti pokretači neurodegeneracije osobito kod osoba koje imaju genetsku sklonost takvim procesima. Naime, svaki upalni proces ima potencijal izazvati oštećenja u zaraženom tkivu.
Drugim riječima, prebolijevanje virusnih bolesti protiv covida-19 može rezultirati poteškoćama koje će doći do izražaja tek u starijim godinama života. To nameće pitanje treba li zdravstvene politike i ponašanje urediti na takav način da se virusne bolesti izbjegavaju čak i kada nisu tako teške kao covid-19, među ostalim, boljim kampanjama cijepljenja.",vijesti
https://web.archive.org/web/20210730080751/https://www.index.hr/sport/clanak/veliko-iznenadjenje-u-tokiju-srpski-basketasi-ostali-bez-finala-olimpijskih-igara/2293568.aspx,veliko-iznenadjenje-u-tokiju-srpski-basketasi-ostali-bez-finala-olimpijskih-igara,"PRVI favoriti turnira, basketaši Srbije poraženi su u polufinalu Olimpijskih igara od Rusije s 21:10. Rusija je iznenadila Srbiju koja je bila veliki favorit za zlato.
Srbija je imala prednost od 2:1 i 3:2, a nakon toga je Rusija preuzela kontrolu susreta i do kraja neuobičajeno lako došla do pobjede.
Srbija je imala očajan šut za dva poena, samo 18 posto, dok su Rusi gađali čak 42 posto. To je bila prevaga.
U drugom polufinalu igrat će Belgija i Latvija.",sport
https://web.archive.org/web/20210730080644/https://www.index.hr/magazin/clanak/video-pogledajte-nevjerojatnu-atmosferu-u-veloj-luci-na-koncertu-u-oliverovu-cast/2293936.aspx,video-pogledajte-nevjerojatnu-atmosferu-u-veloj-luci-na-koncertu-u-oliverovu-cast,"U VELOJ LUCI, rodnom mjestu pokojne pjevačke legende Olivera Dragojevića, održan je veliki koncert u njegovu čast, a tim povodom se okupila gomila Oliverovih fanova.
Atmosfera je bila posebno dirljiva kad je Marko Tolja zapjevao Magdalenu. 
Počele su se paliti i baklje.

Koncert je započeo snimkom Olivera koji izvodi Što to bješe ljubav, da bi potom na pozornicu izašao Tedi Spalato s Kad mi dođeš ti. Potom je izveo i Trag u beskraju.
Na velolučkoj rivi ljudi su se jedva mimoilazili. Prepun je bio i prostor pred videozidom, a sve se pratilo i s brodica, piše Dalmatinski portal.
Marko Tolja i Tedi izveli su pjesmu Luce mala, emocije su rasle. Uslijedila je Pismo moja. S Tedijem i Markom pjevala je cijela Vela Luka.
Gibonni je na pozornicu izašao s pjesmom Brod u boci, a nakon njega Klapa Ošjak zapjevala je Romancu.

""Mislim da je mao previše. Da on ovo vidi, prvo bi ubio nas, a mi nemamo veze s tim. Mogu zamisliti kako bi se on ponašao"", rekla je Oliverova udovica Vesna. 

Ispričala je i kako ju je iznenadio broj ljudi koji su došli odati počast Oliveru. 
""Ja sam u šoku. Nama ljudi ulaze u kuću jer misle da je muzej. Onda smo zaključali vrata pa su došli neki s klapom i počeli pjevati. Ja sam izašla vidjet tko je. Tamo je bilo negdje 50 Slovenaca, oni su počeli plakati kad su me vidjeli. Jučer sam bila na groblju, ista situacija"", rekla je. 
Fanovi su posjetili i Oliverov grob koji je danas prepun svijeća i cvijeća. 



",magazin
https://web.archive.org/web/20210730080616/https://www.index.hr/vijesti/clanak/video-pronadjena-druga-zrtva-eksplozije-u-leverkusenu-hrvat-opisao-stanje-u-gradu/2293337.aspx,video-pronadjena-druga-zrtva-eksplozije-u-leverkusenu-hrvat-opisao-stanje-u-gradu,"TIJELO druge osobe pronađeno je u utorak na mjestu eksplozije u  postrojenjima kemijske industrije u Leverkusenu, te su, po posljednjim podacima, u nesreći dvije osobe poginule, 31 je ozlijeđena, a nekoliko se smatra nestalima, objavile su vlasti toga grada na zapadu Njemačke.
Interventnim službama trebalo je tri sata da ugase požar na lokaciji Chempark, gdje su postrojenja velikih tvrtki kao što su Bayer i Lanxess, nakon eksplozije koja se dogodila u 9:40 ujutro, navodi upravitelj parka tvrtka Currenta.
""Moje su misli s ozlijeđenima i članovima obitelji"", rekao je ravnatelj Chemparka Lars Friedrich. ""Još smo u potrazi za nestalim osobama, no blijede nade da ćemo ih pronaći žive"", rekao je.
Od 31 ranjene osobe pet je zadobilo teške ozljede, rekla je policija.  Područje i prilazne ceste bile su zatvorene gotovo cijeli dan.
Uzrok se još ne zna
Stanovnici su pozvani da zatvore prozore zbog toksičnih dimova. Currenta je pozvala lokalno stanovništvo da isključi rashladne uređaje jer se još mjere otrovne čestice u zraku
Zatvorena su dječja igrališta, no mjerenja pokazuju da je onečišćenje u ""zelenoj zoni"", objavile su lokalne vlasti. Uzbuna je izdana i za 60 kilometara udaljeni Dortmund. 
Uzrok eksplozije u spalionici otpada Buerrig zasad je nepoznat, no eksplozija je zapalila otapala. ""Otapala su gorila i ne znam kakve su se tvari oslobodile"", rekao je Friedrich te dodao da se ""uzimaju uzroci""
Leverkusen je manje od 50 kilometara udaljen od pokrajine u kojoj su se prošli tjedan dogodile katastrofalne poplave s najmanje 180 žrtava.  Više od 30 tvrtki radi u Chemparku u Leverkusenu, uključivo Covestro, Bayer, Lanxess i Arlanxeo.
#BREAKING: Emergency services responding to large explosion at chemical plant in Leverkusen, Germanypic.twitter.com/4cILPlciQ8
#Explosion at Chemiepark #Leverkusen plant

> reports: incineration plant/tank
> Highway A1 closed
> seek refuge
> keep windows and doors closed

pic.twitter.com/3dWRwlz15s
RAZVOJ DOGAĐAJA MOGLI STE PRATITI NA INDEXU.",vijesti
https://web.archive.org/web/20210730080644/https://www.index.hr/magazin/clanak/volim-ljude-normalno-mi-je-da-mi-pridju-prije-tri-godine-otisao-je-najveci/2293488.aspx,volim-ljude-normalno-mi-je-da-mi-pridju-prije-tri-godine-otisao-je-najveci,"SAMO su najveći u stanju ""privatizirati imena"", a Oliver je definitivno u toj skupini jer ako pričate o glazbu i kažete samo Oliver, bez obzira kojoj generaciji pripadali i kojoj se generaciji obraćali, svi znaju na kojeg ste Olivera mislili.
I na stranu sva patetika i preuveličavanja čemu su mnogi skloni, posebno u periodu obilježavanja smrti glazbenik velikana, Oliver je uistinu bio specifična pojava na ovim prostorima i dio malog ""kluba"" pjevača koje su cijenili čak i oni koji ih nisu nužno slušali.
To bi vjerojatno priznao i Mišo ""Oliver? Koji Oliver?"" Kovač da ga malo pritisnete.
Dalmatinski, a svačiji
Regionalno je prisvajan i to je potpuno očekivano jer jedan je od onih koji su bili izrazito ""regionalno obojeni"". Štoviše, kao što je to kolega Saša Čobanov napisao: ""Oliver je bio sama srž svega onog dalmatinskog i splitskog. Prkosnog i vjernog. Ponosnog i inatljivog. Dešperatnog i melankoličnog"".

On je to pak opisivao na sebi svojstven način - jednostavno:  ""Nikad se ne bi' odselija iz Splita jer guštan u njemu živit. Čim živiš u Splitu, ako zapravo živiš, ne možeš bit nekomunikativan ni umišljena zvijezda. Problem je u tome šta dikod novinari volidu čeprkat po mome životu i tražit skandale, ali moju pravu publiku to zapravo ne zanima. Ja i inače nisan zanimljiv tip i siguran san da ljudi koji stvarno volidu moje pisme, ne traže od medija takove informacije o meni...
Normalno je da mi, kad šetan gradom, judi prilazidu, da se pozdravjan s puno nji', da stanen i s judima popričan. Do mojih brojeva telefona svako može doć, u životu nikad nisan ima tajni broj. Nisan uobražen i zapravo volin ljude, samo koji put napravin facu zato da baš ne moran uvik i u svakoj prilici razgovarat sa svakin kome to pade na pamet...
Ja san zapravo jedan smišni tip. Znan da bi mi sad psihijatri postavili dijagnozu kako zapravo guštan u popularnosti i podsvjesno želin kontakte s ljudima. Ali i to samo znači da san normalan, jer svi normalni ljudi imaju neku psihijatrijsku dijagnozu"".
Ipak, u isto ga je vrijeme nadilazio i postao pjevač neograničen lokalnim elementom svog izričaja, bez obzira na to koliko to bio neodvojiv dio njega.
Sarajevski glumac Nermin Tulić to je najbolje sažeo u jednom statusu: ""Slušaš Olivera, zatvoriš oči, zamišljaš more, sunce, galebove, ljubav... i tako smo se spašavali da ne poludimo u Sarajevu pod opsadom. Hvala majstore.""
I ponovo, to je ono što opisuje najveće. Njihove osobne priče postaju naše. Čak i ako je, kao u Oliverovu slučaju, nije napisao on osobno. Učinio je te riječi nezamjenjivo svojima, a posljedično, pjesme su pripadale svima nama.

Kad naraste bit će - mesar
U isto vrijeme, opisivali su ga i kao najskromnijeg, jednostavno - čovjeka iz naroda. Njegova supruga Vesna često je isticala da je prava sreća što je Oliver postao zvijezda koja ima dosta posla jer da nema, zbog svoje bi glazbene strasti svirao i besplatno.
U karijeri dugoj 50 godina stvorio je 40 albuma, live albuma i kompilacija, a višegodišnju plodonosnu suradnju imao je sa Zdenkom Runjićem. Jedan je od Porinom najnagrađivanijih izvođača i jedan od rijetkih hrvatskih glazbenika koji su nastupali u njujorškom Carnegie Hallu, londonskom Royal Albert Hallu, pariškoj Olympiji te Opera Houseu u Sydneyju.
No, počeci su bili daleko od onih iz kojih biste iščitali veliku karijeru.
Kao što sam Oliver kaže: ""Rodija san se, 7. prosinca 1947. kao peto dite Mate i Kate Dragojević iz Vele Luke na Korčuli, i to u zgradi škole Natko Nodilo, u kojoj je tada bilo rodilište. Mater mi je dala ime po Oliveru Twistu. Govorila je poslin da je to bilo zato jer smo bili prava poslijeratna sirotinja. Prije mene su se rodile tri sestre – Glorija, Marija i Tatjana, ali su i umrle prije moga rođenja, dvi u Veloj Luci odmah posli poroda, a jedna u partizanskome zbjegu u El Shattu od salmonele. Stariji od mene je i brat Aljoša.

Moja familja ima nadimak Koža. Niki je pradida dera kože i zvali su ga Derikoža, ali su lini judi u Luci to skratili na – Koža. Prve godine života proveja san u Veloj Luci... Iz Luke smo se priselili u Split kad je otac dobija posal pilota u Lučkoj kapetaniji.
Prva sićanja iz ditinjstva vezana su mi uz uzbune i vježbe civilne zaštite poslin rata te slike judi koji s gasmaskama trčidu po dvoru (…) Mater i otac su radili, a Aljoša i ja smo doma sami kuvali. Poštenije je reć da je Aljo kuva, a ja san sprema i pomaga oko sudi. Bilo je to gadno vrime: malo pinez, malo spize. Nije bilo mesa, a sićan se da smo dobivali i pomoć. Pamtin američko maslo, zvali smo ga John Waynne maslo, pa mliko u prahu.
Kad san bija mali i kad bi me pitali šta ću bit kad naresten, govorija san – mesar. Zna san jednoga maloga sina od mesara i u nji' se svaki dan jilo meso. To me je fasciniralo. Stan di smo živili bija je mali – jednosobni, ali ni drugima nije bilo puno boje. Svako je sve zna o svakome, a i danas Aljo i ja pamtimo prijateje iz ditinjstva, koji su se rasuli svugdi po svitu (…)"".
Kraj akademske i početak glazbene karijere
Kad je imao pet godina, otac mu je kupio usnu harmoniku, kojom je zabavljao djecu iz svoje ulice te putnike na brodu na čestoj relaciji Split - Vela Luka.
""Gitara nam je ušla u kuću kada san ima deset godin. Otac ju je, kao i sve što smo imali, kupija na kredit. Bila je stvarno nikakva i očajna, ali i danas je pamtim jer je bila – prva. Prvi put sam – u duetu s Aljošom - javno nastupija još 1957., i to na Radio Splitu, di smo se prijavili na radijsko natjecanje pjevajući nama najdražu pismu Diana (…) Aljoša i ja smo nastavili pivat i nastupat na litnoj terasi restorana u splitskon brodogradilištu, a repertoar nam je uključivao tadašnje velike domaće hitove, poput Autobus calypso i Kad si kupin mali motorin... Naravno favorit nan je i dalje bila Diana, i to u hrvatskom prijevodu. Još pamtim ono: '...nisam više tako mlada to mi kažu svi, srce nek ti kaže što za mene značiš ti...'.
Za te smo nastupe čak i dobivali neke sitne novce, valjda je to bio moj prvi neslužbeni honorar. Kad smo bili u Luci, mater i otac su nas znali vodit okolo po kućama da pivamo. Ipak, nisu bili nešto posebno impresionirani našom karijerom, jer smo, kad ne bismo nastupali, i dalje morali biti doma uvečer u osan i po. (…) Klarinet sam  – zajedno s klavirom - učija svirat najprije u Nižoj, a onda u Srednjoj muzičkoj školi u Splitu, a klavir mi je, naravno, bija obavezan instrument. Čak san poslin mature upisa Višu pedagošku akademiju - glazbeni smjer, ali nikad nisam posta nastavnik muzičkog.
Odusta san od fakulteta već nakon prvog semestra, kad su počele gaže i ozbiljnije bavljenje muzikom. Položija san doduše jedan ispit – sićan se, polaga sam ga kod profesora Tudora, posli stručnjaka za klapske pisme. Dobija san čak peticu, ali bija je to kraj moje akademske karijere"", opisao je svoje glazbene početke Oliver.
Neće opstati dulje od tri minute
Unatoč golemoj ljubavi prema glazbi, početak karijere donio mu je i prvo veliko razočarenje. Za prvi nastup na Splitskom festivalu 1967. izabrao je pjesmu Zdenka Runjića Picaferaj koja nije ušla u finale, što ga je razočaralo i natjeralo da otputuje u Njemačku gdje je s raznoraznim bendovima nastupao po klubovima i polagano stjecao iskustvo koje će se kasnije pokazati neprocjenjivim.
Na Prokurative se vratio 1974. godine te je osvojio prvu nagradu publike sa skladbom Ča će mi Copacabana, a jedan tadašnji ""poznavatelj"" o toj je izvedbi i interpretatoru napisao: ""Ta pjesmica, pravljena točno po kalupu koji treba osigurati brzu popularnost, živjet će, najvjerojatnije, taman koliko traje jedno njeno izvođenje. Ona je uspjela osvojiti prisutne, ali je sigurno da će je slušatelj vrlo brzo i zaboraviti. Jednostavno, ona nema snage opstati duže od tri minute. Kao, uostalom, ni njen interpretator, iako je, u svom Splitu, dobio buran aplauz"".

Opstao je...
Sve nakon toga je, kako kažu - povijest.
Samo nekoliko godina kasnije, poznati glazbeni kritičar Dražen Vrdoljak, 1977. u Startu ga je nazvao ""neosporivim vladarom jugoslavenskih džuboksova"".
Uslijedilo je 20 studijskih albuma na kojima je nizao nezaboravne hitove iza kojih su stajali dugogodišnji suradnici i prijatelji kao što su Zdenko Runjić, Jakša Fiamengo, a kasnije i Zlatan Stipišić Gibonni čija je Cesarica Olivera pretvorila u megazvijezdu.

Iako mnogi vjeruju da je Oliver oduvijek bio regionalni superstar, a to, s obzirom na količinu svevremenskih hitova djeluje kao sasvim logična pretpostavka, činjenica je da je upravo Gibonnijeva pjesma priču podigla na višu razinu.
Kao što je to njegova supruga Vesna Dragojević jednom prilikom izjavila, Oliver je tek nakon Cesarice postao velika zvijezda koja može skupiti više od pet tisuća ljudi na koncertu i puniti velike sportske dvorane.
Pjesma je to koju je Gibonni isprva napisao za sebe iako mu je od samog početka bilo jasno da se radi o materijalu koji će bolje funkcionirati za nekog drugog. Ovdje postoje dvije verzije priče jer dok Gibonni tvrdi kako je od samog početka vjerovao da je pjesma stvorena za Olivera, Oliver je u jednom intervjuu izjavio da je pjesma isprva napisana za Vinka Cocu, ali da ju je on na vrijeme prisvojio: ""Tu pjesmu Gibo nije namijenio meni. Zapravo, donio ju je Zdenku Runjiću za Splitski festival. A kako smo Zdenko i ja živjeli u istoj zgradi, imao sam priliku preslušati sve pjesme. Kad sam je čuo, rekao sam - ovu ću ja. A oni su je bili namijenili Vinku Coci. Siguran sam da bi i u njegovoj izvedbi zvučala dobro, ali slučaj je htio drugačije"".
Na svu sreću, nitko nije poslušao majku Vesne Dragojević kojoj se Cesarica nije nimalo svidjela i smatrala je da Oliver izabrao ""najgoru pjesmu"" s kojom će nastupiti na festivalu.
Pune dvorane diljem svijeta, osim...
Pjesma je obilježila i prvu dodjelu diskografskih nagrada Porin gdje je dominirala u nekoliko kategorija (hit godine, pjesma godine, najbolja muška vokalna izvedba i aranžman), a označila je i novi uzlet u Oliverovoj karijeri.
Od prepune pulske Arene, preko Carnegie i Royal Albert Halla, pa sve do Olympije i Opera House, Oliver je proživljavao najbolje trenutke u već ionako impresivnoj karijeri.

Ipak, jedno je mjesto zaobilazio. Unatoč brojnim fanovima koji su ga godinama preklinjali da se vrati, Oliver je nakon Domovinskog rata ostao dosljedan u svojoj odluci da nikada neće nastupiti u Srbiji, rekavši da ""nema novaca za koje bi pjevao u zemlji koja je nanijela tolika zla mojoj Hrvatskoj"".
Normalni fanovi u Hrvatskoj od toga nisu radili spektakl (baš kao ni on sam) već cijenili dosljednost lišenu patriotskog busanja u prsa, a normalni fanovi u Srbiji zbog njegove su odluke žalili, ali nisu to pretvorili u nešto veće niti ružnije.  
Srpski novinar Petar Peca Popović u svom oproštaju od Olivera to je nabolje opisao: ""Nešto sasvim osobno. Oprosti, Druže, što nismo dovoljno razumjeli odluku da ne pjevaš u gradu u kojem si prvi put osjetio što stvarno znači ljubav, popularnost i podrška. Živimo u vremenu kad se riječi olako frfljaju i još lakše gaze. Ostao si dosljedan u epohi koja počiva na nedosljednosti. Znajući da su ovdje znali oprostiti čak i osvjedočenim zlikovcima kao što su Blair, Clinton, Solana i Schröder, možda se nađe netko da naglas kaže o kičmi muzičara koji je zbog dane riječi ostao bez najvećih honorara u životu"".
A oni drugi, s obje strane, njegovom su odlukom hranili svoju neutaživu glad za vječnim međuplemenskim natezanjima.
Iako politika nije bila česta tema u njegovim intervjuima, bio je kritičan i prema onima koji su na druge načine uništavali njegovu zemlju: ""Ja san cili život živija u Splitu, bija san tih pet godina u inozemstvu radit. I ja mislim da… zbog gramzivosti, zbog pohlepe, pa mogu reć slobodno zbog lošeg odgoja, jedna grupa ljudi je operušala ovu fenomenalnu zemlju. Nervira me samo šta većina tih ljudi vodi tu zemlju i ne znam odakle mu hrabrost i snaga zanemarit taj narod. I pored ovih prirodnih ljepota, pored ovog blaga u gastronomiji, klimi, u bilo čemu, u ljepotama, ja ne znam da se netko usudi, odnosno ne netko, nego nekoliko… ajde, recimo grupa - da su uspili uništit tu zemlju. Pa mi je ža’… Ova zemlja to nije zaslužila, kao prvo. Drugo, ža’ mi je ove dice koja dolaze. Njima će bit’ podloga za budućnost užasna. To je… Cili život će se vadit na tuđim greškama. To je strašno. To ja ne mogu prihvatit nikako"".
Ono bitno
No to su bile i ostale teme nebitne za njegovu biografiju.
Svi ostali pamtit će i iz godine u godinu otkrivati nove detalje o čovjeku čije su pjesme hranile i nastavljaju hraniti ono što je uistinu bitno i ono što je rezultiralo veličanstvenim ispraćajem kojime su se Split, Dalmacija, ali i cijela Hrvatska, oprostile od jednog od svojih velikana.
Oliver se u ožujku 2018. obratio obožavateljima na dodjeli Porina gdje je dobio nagradu za životno djelo i na neki se način oprostio od fanova na prepoznatljivo jednostavan i dirljiv način.
""Što da vam kažem nego – guštajte ljudi, jer ća je život vengo fantažija"", poručio je Oliver iz svog doma obožavateljima posljednji put te dobio ogroman pljesak.
",magazin
https://web.archive.org/web/20210730080616/https://www.index.hr/vijesti/clanak/vujcic-u-svim-zemljama-nakon-uvodjenja-eura-standard-je-porastao-i-place-su-rasle/2293625.aspx,vujcic-u-svim-zemljama-nakon-uvodjenja-eura-standard-je-porastao-i-place-su-rasle,"NACIONALNO vijeće za uvođenje eura potvrdilo je nakon sastanaka motive koji će se nalaziti na hrvatskim kovanicama eura. Šahovnica će biti podloga na svim kovanicama, karta RH na 2 eura, kuna na kovanici 1 eura, Nikola Tesla na 50, 20 i 10 centi, a motiv glagoljice će biti na kovanicama od 5, 2 i 1 cent.
Ministar financija Zdravko Marić potvrdio je da se radi na ispunjavanju kriterija konvergencije, odnosno zdravom i održivom rastu te eliminiranju raznih vrsta neravnoteža.
Guverner HNB-a Boris Vujčić rekao je što će se dogoditi s cijenama i plaćama jednom kada euro bude uveden: ""Pa ono što se pokazuje do sada u svim zemljama koje su uvele euro je da je nakon uvođenja eura standard porastao, odnosno da su plaće rasle brže nego cijene. Nema nikakvog razloga ne očekivati, ako je u svim članicama bilo tako, da tako ne bude i u Hrvatskoj.""
Prosječna plaća će rasti ovisno o produktivnosti i uspjehu gospodarstva, a za ocjenjivanje će biti relevantno da pet godina od uvođenja eura pogledamo što se dogodilo s rastom plaća, zaključuje Vujčić i dodaje da plaće neće porasti 1.1. Očekuje se da će uvođenjem eura doći i do porasta cijena, a kako bi se to kontroliralo, uspostavit će se određeni mehanizmi:
""Prvenstveno transparentnost. Ono što će se zahtijevati je da svi objavljuju cijene i u kunama i u eurima prije uvođenja i nakon uvođenja eura. Prije uvođenja eura nekih šest mjeseci, ali to možemo napraviti tek kad se donese službena odluka o datumu uvođenja eura u Hrvatsku, što će pomoći ljudima da vide transparentno cijene i da u trenutku same konverzije koja će biti 1.1. netko ne iskoristi taj trenutak da promijeni cijene.""",vijesti
https://web.archive.org/web/20210730080616/https://www.index.hr/vijesti/clanak/zamjenik-velje-nevolje-optuzio-vulina-i-vucica-oporba-vucic-je-sef-srpske-mafije/2293378.aspx,zamjenik-velje-nevolje-optuzio-vulina-i-vucica-oporba-vucic-je-sef-srpske-mafije,"IAKO je Veljko Belivuk, notorni srpski mafijaški vođa iz navijačko-huliganskih krugova poznatiji kao Velja Nevolja, uhićen još u veljači, optužnica protiv njega još nije podignuta, a tužiteljstvo je najavilo njeno podizanje za ovaj petak. 
No Belivuk je, prema izvještavanju srpskih medija, na ispitivanju u srpskom Tužiteljstvu za organizirani kriminal iznio nevjerojatne optužbe protiv samog predsjednika Srbije Aleksandra Vučića, kao i protiv njegovog ministra unutarnjih poslova Aleksandra Vulina i drugih iz vrha vladajuće Srpske napredne stranke.
Kao što smo već pisali, Belivuk je, prema pisanju srpske Mreže za istraživanje korupcije i kriminala (KRIK), prošli tjedan ispričao tužitelju da su Vučić i njegovi najbliži suradnici od njega tražili više usluga: da se na Partizanovim tribinama ne skandiraju parole protiv njega poput ""Vučiću pederu"", da zastrašuje one koji su organizirali prosvjede protiv vlade, da spriječi čak i huliganske incidente na Paradi ponosa koji Vučiću, sudeći po ovome, nisu odgovarali, ali i da izvrši pritisak na taksiste da otkažu prosvjede protiv aplikacije za prijevoz CarGo.
>> Velja Nevolja: Vučić je od mene tražio razne usluge, s njim sam se i nalazio
Velja Nevolja: Vučić je od nas tražio usluge
""Odlučio sam lijepo reći sve o mom odnosu s predsjednikom Srbije Aleksandrom Vučićem, ministrom policije Aleksandrom Vulinom, Vučićevim bratom, prijateljima, kumovima i svim ostalim političarima koji su od nas tražili usluge, a sada se prave da se ne poznajemo i peru ruke od nas"", rekao je Belivuk tužitelju, prema transkriptu njegovog iskaza koji je KRIK objavio. 
Rekao je da je s Vučićem najviše kontaktirao preko huligansko-navijačkog vođe Aleksandra Vidojevića, poznatijeg u Srbiji kao Aca Rošavi, koji je prijatelj Vučićevog sina, ali i da se s Vučićem osobno našao nekoliko puta.
U isto vrijeme Velja Nevolja je odbacio glavne optužbe koje mu se stavljaju na teret i koje će vjerojatno sačinjavati optužnicu koja se sprema protiv njega: vođenje zločinačkog udruženja, otmice, najmanje pet teških ubojstava, posjedovanje oružja i eksploziva i dilanje droge. Na pitanja tužitelja o tim optužbama nije htio odgovarati. 
A sad je regionalna televizija Newsmax Adria došla u posjed navodnog iskaza Belivukovog glavnog suradnika Marka Miljkovića Mareta, prema kojem je ministar Vulin sam odabrao zloglasnu kuću u Ritopeku koja je kriminalnom klanu Belivuk-Miljković služila za držanje otetih ljudi te njihovo brutalno mučenje i likvidaciju, o čemu smo također već pisali. 
Mamili žrtve iz drugog klana na prevaru u ""kuću strave"" 
U toj ""kući strave"", kako su je prozvali srpski mediji, koju su članovi Belivukovog klana sami u razgovorima koje je policija prisluškivala zvali ""klaonicom"" i ""mesarnicom"", pronađen je industrijski stroj za mljevenje mesa s tragovima ljudske DNA kao dokazom njegove stravične svrhe - uništavanja tijela otetih, mučenih i ubijenih žrtava. Pripadnici srpskog MUP-a i Tužiteljstva za organizirani kriminal forenzičkom su analizom pronašli tragove DNA više žrtava.
Izvori bliski istrazi otkrili su za Kurir nakon Belivukovog uhićenja da je njegov klan u unajmljenim vikendicama kod Loznice, na granici s Bosnom i Hercegovinom, zvjerski mučio otete žrtve: čupali su im jezike, sjekli glave i kiselinom uništavali tijela. Žrtve su uglavnom bile iz suparničkog klana, a često su ih mamili u kuću na prevaru. Nekima su čak rekli da je u kući zarobljeni Belivuk i da ga dođu mučiti i ubiti.

Belivuk slao ćevape od ljudskog mesa Zviceru u Crnu Goru?
Kurir je usto u svibnju pisao, pozivajući se na anonimni izvor, da je otkriveno da je Belivukov klan radio ćevape od ljudskog mesa ubijenih žrtava i slao ih avionom odbjeglom vođi Kavačkog klana Radoju Zviceru u Crnu Goru na degustaciju. Naime, kako srpski mediji pišu, često se radilo o pripadnicima suparničkog Škaljarskog klana ili drugima koji su se Zviceru zamjerili. 
""Taj Zvicer, kad ga je netko iznervirao, tražio je od Belivuka da mu pošalje ćevape. A Belivukovi mesari stvarno su ubijali ljude, mljeli ih u industrijskoj mašini za meso, pravili ćevape i slali ih Zviceru"", ustvrdio je i sam Vučić.
>> Inspektori su povraćali zbog snimki njegovih zvjerstava. Tko je Velja Nevolja?
Miljković je, baš kao i Belivuk, kazao da nije izvršio nijedno kazneno djelo koje mu se stavlja na teret, ali je umjesto toga, prenosi portal Nova.rs, odlučio otkriti veze njihovog klana sa samim vrhom srpske vlasti. 
Vulina je, kaže Miljković zvani Mesar, upoznao preko svog djeda Svetozara Vujačića, koji je savjetnik ministra.
Mare Mesar: Vulin nam je rekao da nađemo tajnu kuću, izabrao onu u Ritopeku
""U jesen 2019. godine ja sam se upoznao s Aleksandrom Vulinom u klubu Gotik, to je u Karađorđevoj ulici jedan noćni klub… Tad nam je Vulin predložio da im nađem jedan ‘štek’ van Beograda na neko određeno vrijeme za njihove potrebe"", rekao je  Miljković prema transkriptu.
Također, kao i Belivuk, Miljković tvrdi da se nalazio s Vučićem u stanu u beogradskom naselju Zvezdara. 
""Vučić mi je tada rekao da se ja slobodno mogu nalaziti s Aleksandrom Vulinom i surađivati s njim jer on je njegova desna ruka… Vulina sam prvo vodio u dvije kuće, to je jako bitno, na lijevoj obali Dunava, to znači Krnjača, Borča, Ovča i tako dalje. Njemu se tamo nisu svidjele te dvije kuće iz više razloga, ali glavni razlog je bio zato što sam ja upravo iz tih krajeva, pa da nas ne bi povezivali. Potom sam ga odveo u Ritopek, tamo je bio oduševljen sa svim, s garažom, oduševljeno mi je rekao da mu sve odgovara, uzeo je ključeve od garaže, točnije daljinac i rekao je da u tu garažu nitko ne dolazi dok je oni koriste"", ispričao je Miljković.
S Vulinom se, kaže Belivukova desna ruka, posljednji put sreo na ljeto 2020. godine, kada ga je ministar navodno tražio uslugu u vezi s predsjednikom Višeg suda.
""Htio je da predložim Milovanu Tadiću Miksi da organizira svoju djevojku Tijanu Maksimović Ajfon da smuva, a potom i snimi predsjednika Višeg suda Aleksandra Stepanovića jer, kako Vulin kaže, ‘neće da sluša Šefa'"", objasnio je Miljković, prema izvještaju Newsmax Adrije.
Miljković: Vulin naredio da se ostavi auto pun oružja kod Vučićeve kuće
Ova je televizija u utorak objavila još jedan dio navodnog Miljkovićevog iskaza u kojem ovaj osumnjičenik za teška ubojstva, otmice, mučenje i druge zločine tvrdi da je Vulin u listopadu 2016. naredio da Belivukov prijatelj i suradnik Aleksandar Stanković, zvan Sale Mutavi, Aca Rošavi i Nenad Vučković, zvani Vučko, sakriju auto pun oružja pored kuće Aleksandra Vučića u Jajincima, četvrti u Novom Beogradu. Sale Mutavi, doduše, nije mogao izvršiti taj zadatak jer je ubijen istog mjeseca u očitoj mafijaškoj likvidaciji ispred zatvora u Beogradu. 
Podsjetimo, u listopadu 2016. je nedaleko od kuće tadašnjeg premijera Vučića pronađen auto sa zoljom i većom količinom streljiva, zbog čega se sumnjalo da je na Vučića planiran atentat. 
""Na taj način su htjeli prikazati medijima kako je Vučić bio meta, a do dan-danas nitko nije odgovarao za taj auto pun oružja"", naveo je sad Miljković u svom iskazu. 

Što se Velje Nevolje tiče, KRIK piše da je teško procijeniti što je istina u njegovom iskazu tužitelju, ali da se pojedini detalji poklapaju s onim o čemu se odavno priča u srpskim kuloarima, sada sve otvorenije i javno – da je klan Belivuk-Miljković imao ulogu u suzbijanju prosvjeda protiv Vučića, kao i bliske odnose s ljudima iz vlasti. U svom iskazu, međutim, Belivuk nije spomenuo sve ljude iz policije i vladajuće stranke za koje su novinari ranije otkrili da su mu bili bliski.
Belivuk: Vidojević mi je rekao da Šef ima problem na Partizanovoj tribini
Belivuk je ispričao da je njegovo uhićenje pod sumnjom da je sudjelovao u ubojstvu u središtu Beograda dovelo do toga da su srpske vlasti izgubile kontrolu nad tribinama nogometnog kluba Partizan, odnosno nad njegovim navijačima Partizanima, koji su podijeljeni u brojne, često suprotstavljene skupine.
Sam Belivuk je u javnosti poznat kao vođa navijačke grupe Janjičari, podskupine navijača Partizana koja je dobila takvo ime zbog plaćeničkih poslova koje je odrađivala, koja se kasnije preimenovala u Principi.
Novinar Nove.rs Marko Radonjić ranije ove godine pisao je da Janjičari, odnosno Principi, nisu mogli nastati bez pomoći države u vrijeme kad su Vučić i SNS već bili na vlasti - kao i da je mafijaški klan Belivuk produkt upravo Vučićeve Srpske napredne stranke za koju je odrađivao prljave poslove.
Problem je, izgleda, riješen kada mu je Aca Rošavi 2017. pristupio i dao do znanja da će mu on biti veza s predsjednikom Srbije.
""Vidojević mi je rekao da Šef, tako smo zvali Vučića, ima veliki problem na Partizanovoj tribini koji je nastao uslijed mog odlaska u pritvor 2016. godine. Da Andrej, brat Aleksandrov, ima kontrolu nad navijačkom grupom Alkatraz, ali da oni nemaju snage da iznesu ništa tu, da kontrolira i dio tribine navijača pod nazivom Kimijevci, ali da oni samo troše pare i ne doprinose ničemu, a da zapravo nemaju nikakvu kontrolu. Ideja je bila da se napravi nova navijačka frakcija koja će sve to ujediniti da bi situacija bila kao na Zvezdinom stadionu. (…) Mi smo to uradili"", rekao je Belivuk u svom iskazu. 
Belivukovi batinaši razbijali prosvjede protiv Vučića?
Dodao je da je na njegovo inzistiranje Vučićev kum Darko Glišić pristao organizirati mu sastanak s Vučićem, koji je dogovorio preko agenata srpske Bezbedonosno-informativne agencije (BIA). 
Belivuk i Miljković su se, prema ovom iskazu, sastali s Vučićem u stanu na Zvezdari nasamo, dok je Vučićevo osiguranje čekalo ispred.
""Bile su razne teme tu i bilo je još par tih sastanaka. Još na prvom sastanku nam je rekao da će viđanje naše biti maksimalno smanjeno, koliko god može, da ne bismo ugrozili ni njega ni sebe zbog političke situacije"", rekao je Belivuk.

""Koristili su naša imena u prijetnjama kada su kontramitinzi – da ćemo im Marko i ja svašta učiniti ako se pojave i to je definitivno upalilo pošto su mnogi ti skupovi otkazivani i prekidani"", rekao je Belivuk govoreći o prosvjedima protiv Vučića.
>> Tko su Vučićevi batinaši koji tuku prosvjednike, a nisu policija?
O Vučićevim batinašima koji su igrali ključnu ulogu u razbijanju prosvjeda protiv njegove vlasti prošlog ljeta također smo pisali, a Nova.rs je prošli tjedan objavila fotografije tih batinaša koje su njeni reporteri uspjeli napraviti na prosvjedu. 

Profesor Pravnog fakulteta i bivši potpredsjednik FK Partizana Vladimir Vuletić rekao je za Novu.rs da su dvojica od trojice s te fotografije članovi Belivukove grupe i da ih je viđao na proslavama na stadionu Partizana.
Takvi maskirani batinaši napali su i novinara Nove.rs Vojislava Milovančevića dok je snimao prosvjed i razbili mu glavu. 

Vučić: Nikad nisam vidio Belivuka, on nije član SNS-a
Da su Belivukove pozicije u navijačko-huliganskom i u mafijaškom miljeu bile usko povezane, demonstrira i činjenica da je u sklopu policijske akcije u kojoj je on uhićen na stadionu Partizana otkriven i tajni bunker pod tribinama stadiona, u kojem su pronađeni droga i oružje. Policija je uhitila ukupno 31 člana kriminalnog klana Velje Nevolje, koji se od tada nalaze u pritvoru.
Vučić je Belivukov iskaz očekivano odbacio, tvrdeći da ""u te laži ne može nitko povjerovati"" te da se kriminalci ""moraju politički izvlačiti"" kad su suočeni s optužnicom i zatvorom.
""Nikad nisam vidio Belivuka ni njegove ljude, nikada i nigdje"", izjavio je Vučić i dodao da Belivuk, po njegovim saznanjima, nije nikad bio član SNS-a - što je sam Belivuk također spomenuo u svom iskazu. 
""Dokaže li se da sam se vidio s njima, spreman sam ponuditi ne samo to da ću se skloniti s ovog mjesta nego i doživotno biti iza rešetaka i platiti troškove svakog dana provedenog u zatvoru"", dodao je u svom tipično teatralnom stilu srpski predsjednik.
Vulin je također na optužbe odgovorio objašnjenjem da je Belivuk na korak do doživotne robije te laže zato što nema što izgubiti.
Demokratska stranka: Vučić je šef mafije u Srbiji
Podsjetimo, Vulin i Vučić su u nekoliko navrata - prvi put na press-konferenciji zajedno, a drugi put, prošlog tjedna, sam Vulin na prorežimskoj televiziji Pink - pokazivali fotografije mučenih i likvidiranih žrtava Belivuka i Miljkovića, uključujući osakaćena i obezglavljena tijela. Vučić je također tijekom gostovanja u emisiji na TV Pink prije par dana pokazao snimku ubojstva Vlastimira Miloševića 2017. godine, ali i fotografije drugih zločina.
""Ovo što ljudi mogu ovdje vidjeti je trančirano ljudsko meso"", opisao je Vučić jednu od fotografija koje su Srbi mogli gledati na televiziji.
Oporbena Demokratska stranka je pak, kako prenosi srpski N1, na optužbe Belivuka i Miljkovića na račun Vučića reagirala izjavom da je ""zbog očiglednih veza režima, navijačkih grupa i kriminalaca, apsolutno jasno: Vučić je šef mafije u Srbiji"". 
""On, njegov brat i kumovi su pretvorili našu državu u nešto što je više nalik latinoameričkim diktaturama nego uređenim europskim demokracijama. Ovaj režim je najteži rak koji jede svaki segment srpskog društva i zato borba protiv režima mora postati prioritet svakog tko želi dobro svojoj zemlji"", dodali su iz Demokratske stranke.
Stranka slobode i pravde (SSP) na čelu s Draganom Đilasom komentirala je pak da je jasno zašto država i njeni organi nisu reagirali na jasne dokaze o kriminalnom djelovanju te grupe.
Druge su oporbene stranke iznijele slične ocjene, a potpredsjednik Narodne stranke Zdravko Ponoš se za Novu.rs zapitao što bi se još trebalo dogoditi da tužiteljstvo konačno sasluša Vučića, Vulina i ostale dužnosnike koje se povezuje s ovom aferom.",vijesti
https://web.archive.org/web/20210730080616/https://www.index.hr/vijesti/clanak/zasto-u-britaniji-medju-umrlima-ima-i-dosta-cijepljenih/2291935.aspx,zasto-u-britaniji-medju-umrlima-ima-i-dosta-cijepljenih,"MNOGE ljude, osobito one kolebljive prema cijepljenju, zbunile su informacije prema kojima u Velikoj Britaniji, u kojoj je oko pola stanovništva procijepljeno, među umrlima od covida-19 ima podjednako cijepljenih i necijepljenih.
Antivakseri su ove podatke iskoristili kako bi pokušali dokazati da cjepiva više štete nego što koriste.
Cjepiva su vrlo učinkovita, ali ne 100%
Naime, podaci jedne studije Public Health England (PHE) pokazali su da je u Velikoj Britaniji od 259 ljudi koji su umrli nakon što su oboljeli od korone 116 bilo potpuno procijepljeno, a 143 nije (naravno, kada bi svi bili procijepljeni, onda bi svi umrli dolazili iz skupine cijepljenih jer druge ne bi bilo).
Za početak uočite da je u ovoj studiji ipak više umrlih među necijepljenima nego među potpuno cijepljenima.
Pritom treba imati na umu da je više ispitivanja pokazalo da cjepiva ne štite 100% te da je jedna doza cjepiva prilično slaba zaštita od delta soja. Primjerice, Pfizer, čija jedna doza protiv alfe pruža zaštitu preko 80%, protiv delte je učinkovit samo 56% ili čak manje. Prema istraživanju predstavljenom u uglednom časopisu Nature, dvije doze Pfizera potaknule su stvaranje protutijela na deltu kod 95% procijepljenih iako su i kod njih razine titrova protiv delte bile 3 do 5 puta niže nego protiv alfe.
Dakle, cjepiva, koja nisu 100% učinkovita ni protiv alfe, još su manje učinkovita protiv delte. To pak znači da je za očekivati da će se čak i među potpuno procijepljenima naći nekih koji će teško oboljeti i umrijeti. Osobito to vrijedi za starije i bolesne slabog imunosnog odgovora ili one koji uzimaju imunosupresive radi transplantacije (kako ne bi odbacili transplantirani organ) ili nekih drugih zdravstvenih problema.
No znanstvenici i dalje inzistiraju da su cjepiva vrlo učinkovita protiv delte te da jako smanjuju broj oboljelih, a osobito hospitaliziranih i umrlih.
Kako to ako je među umrlima gotovo jednako procijepljenih i necijepljenih?
Razlika u smrtnosti među mladima i starijima se drastično smanjila
Poanta je u tome da populacije cijepljenih i necijepljenih nisu ni približno iste. Naprotiv, u Velikoj Britaniji, gdje se strogo vodilo računa o tome da se prvo cijepe stariji i rizični, velika većina procijepljenih je u rizičnoj skupini, a velika većina necijepljenih u puno manje rizičnoj. To znači da ovdje imamo uzorak koji nije ni izdaleka onako reprezentativan kakav mora biti u ispitivanjima cjepiva. Naime, u kliničkim ispitivanjima učinkovitost cjepiva ispituje se tako da se dvjema dobro probranim, gotovo identičnim skupinama po raznim faktorima - dobi, spolu, zdravlju, bolestima i sl. – daje lažno odnosno pravo cjepivo. Dakle, jedan dio ispitanika dobije placebo, a drugi pravo cjepivo. S reprezentativnim uzorkom očekuje se da će iz skupine koja je primila pravo cjepivo, ako je efikasno, nakon nekog vremena oboljeti i umrijeti mnogo manje ljudi nego iz skupine koja je primila placebo.
U stvarnosti, u Velikoj Britaniji na terenu zbiva se sasvim druga, gotovo suprotna stvar. Imamo jednu nerizičnu skupinu od oko 50% stanovništva koja nije primila cjepivo i drugu mnogo rizičniju od oko 50% stanovništva koja ga je primila. Kako su pokazali podaci PHE-a, rezultat cijepljenja je da u obje skupine imamo podjednak broj umrlih. Iz toga proizlazi da su se necijepljena nerizična populacija i mnogo rizičnija cijepljena zahvaljujući cijepljenju izjednačile po smrtnosti. To je gotovo ostvarenje snova znanstvenika koji su razvijali cjepiva, osobito ako se uzme u obzir da su ga razvili za wuhanski soj, a ne za mnogo opasniju deltu.
Ovdje se treba podsjetiti kolika je smrtnost bila po dobnim skupinama prije cijepljenja (grafikon dolje).

Rizik od smrti od covida-19 udvostručuje se otprilike sa svakih dodatnih sedam godina starosti. Drugim riječima, rizik smrti kod 70-godišnjaka u odnosu na rizik kod 35-godišnjaka udvostručio se pet puta (70 - 35 = 35; 35 : 7 = 5), što je jednako povećanju za faktor 32 (2 x 2 x 2 x 2 x 2 = 32). Dakle, vjerojatnost da će umrijeti necijepljeni 70-godišnjak je oko 32 puta veća nego da će umrijeti necijepljeni 35-godišnjak. Takva golema razlika podrazumijeva da čak i izvrsna cjepiva ne mogu smanjiti rizik od smrti među najstarijima ispod razine rizika za neke mlađe, zdrave demografske skupine.
Budući da se u Velikoj Britaniji cijepljenjem smrtnost među rizičnima, onima starijima od 50 godina, drastično smanjila te gotovo izjednačila sa smrtnošću među mladima, konačan rezultat je da se i ukupna smrtnost u populaciji u odnosu na broj zaraženih jako smanjila. To se jasno vidi na grafikonima (dolje) koji pokazuju kolika je smrtnost bila u odnosu na broj novozaraženih u ranijim valovima prije cijepljenja. Drugim riječima, ondje imaju situaciju da s porastom udjela cijepljenih imaju sve više onih koji su se zarazili nakon što su se cijepili, ali istovremeno imaju sve manje hospitaliziranih i umrlih.


Na temelju sličnih podataka The Commonwealth Fund napravio je projekciju koliko je života spašeno cijepljenjem u SAD-u. Na grafikonu dolje vidi se kako bi se kretao broj mrtvih u toj zemlji da nitko nije cijepljen te kako se kretao zahvaljujući ostvarenom cijepljenju.

Istaknimo ovdje da je ravnateljica američkog CDC-a Rochelle Walensky nedavno na konferenciji za novinare rekla da preliminarni podaci sugeriraju da je 99.5% ljudi u SAD-u koji su umrli od covida-19 od siječnja do danas bilo necijepljeno. Tu treba uzeti u obzir da je među njima bilo mnogo onih koji su bili rizični – stariji i bolesni, a nisu se još stigli procijepiti jer je kampanja masovnog cijepljenja u siječnju tek ozbiljno počela. Britanska studija rađena je kada je kampanja cijepljenja već uznapredovala.
Konačno, učinkovitost cijepljenja jasno pokazuju podaci prema kojima posljednjih dana u Velikoj Britaniji napokon pada i broj novozaraženih (dolje).

Cijepljenje treba nastaviti da se zaštite mladi i stari
Ako je Velika Britanija solidno zaštitila najrizičnije, kako pokazuju podaci, nameće se pitanje možemo li sada konačno pustiti da se virus slobodno širi među mladima kako bi ga oni prirodno preboljeli? Drugim riječima, treba li uopće nastaviti kampanju cijepljenja u ostaloj, manje rizičnoj populaciji?
Znanstvenici ističu da cijepljenje treba nastaviti i to iz više razloga. Ovdje ćemo navesti samo nekoliko ključnih te razjasniti neke dezinformacije koje možda ukazuju na suprotno.
Pokušajmo zamisliti da je Velika Britanija već uspjela procijepiti 100% svojeg stanovništva. U tom slučaju onih 143 umrlih neprocijepljenih iz manje rizične skupine koje navodi studija PHE-a ne bi umrlo.
U prilog tome govori podatak izraelskog ministarstva zdravstva od 20. srpnja prema kojem je među 61 hospitaliziranom osobom u toj zemlji samo jedna bila potpuno procijepljena i istovremeno mlađa od 60. No The Times of Israel ističe da je čak i ta jedna bila u dobi između 50 i 59 godina. Istovremeno je među hospitaliziranima s teškim kliničkim slikama bilo 14 osoba mlađih od 50 koje nisu bile cijepljene, od kojih dvije čak mlađe od 40.
Osim toga, istraživanje objavljeno u uglednom časopisu Lancet pokazalo je da su mlađe odrasle osobe koje završe u bolnici s covidom-19 gotovo jednako podložne komplikacijama kao i osobe starije od 50 godina. Naime, čak 4 od svakih 10 osoba u dobi između 19 i 49 godina koje su završile u bolnici razvile su probleme s bubrezima, plućima ili drugim organima. Istraživanje je obuhvatilo 73.197 odraslih osoba svih dobnih skupina u 302 britanske bolnice.
Dakle, jedan važan razlog za nastavak cijepljenja svakako je to da se zaštite životi i zdravlje među mladima jer i oni, iako su mnogo manje rizični, nisu nedodirljivi. Pravi razmjeri i težine posljedica prebolijevanja covida-19, poput tzv. dugog covida, među mladima tek će se istraživati i vidjeti kroz godine.
Osim toga, mladi ako se zaraze, prenijet će zarazu na svoje ukućane, među kojima može biti starijih i bolesnih koji još uvijek nisu zaštićeni cijepljenjem iz opravdanih ili neopravdanih razloga.
Nastavak cijepljenja donio bi kolektivni imunitet
Nadalje, visoka procijepljenost veća od 90% vjerojatno bi bila dovoljna da se postigne kolektivni imunitet i potpuno zaustavi širenje virusa, čak i delta soja. To pak znači da ne bi bilo ni onih spomenutih 116 umrlih među potpuno procijepljenima u istraživanju u Velikoj Britaniji jer ih ne bi imao tko zaraziti. Naime, cijepljenje ne pruža dobru zaštitu samo od hospitalizacije i smrti već i od zaraze. U organizmu cijepljene osobe, čak i ako se zarazi, virusi će se teže reproducirati jer će protutijela otežati njihov ulazak u stanice i umnažanje, a imunosni sustav će također uništiti stanice koje su već zaražene. To također znači da će takva osoba imati manje izražene simptome poput kašljanja i kihanja i u okolinu ispuštati manje virusa (engl. viral shedding) te će biti manje zarazna za osobe bez imuniteta. Cijepljenje smanjuje vjerojatnost zaraze deltom za oko 75%, a istraživanja su utvrdila da procijepljene osobe, čak i ako se zaraze, prenose infekciju za 40% do 50% manje.
Dakle, kada bi se postigla dovoljno visoka procijepljenost, mogućnost zaražene osobe da zarazi druge drastično bi pala. Osobito bi pala mogućnost da zaražene cijepljene osobe zaraze druge cijepljene. U takvim okolnostima epidemija bi vjerojatno stala, a rizične osobe koje se ne smiju cijepiti ili su imunokompromitirane bile bi zaštićene. Kažemo vjerojatno jer to još nije sasvim sigurno. Naime, neki modeli pokazuju da se pandemija neće moći zaustaviti samo cijepljenjem i prebolijevanjem, već će trebati zadržati neke nefarmakološke epidemiološke mjere. Ipak, pad broja novozaraženih koji se bilježi posljednjih dana u Velikoj Britaniji ulijeva optimizam.

Procijepljenost smanjuje vjerojatnost mutacija
Budući da se u organizmu procijepljenih, čak i ako se zaraze, virusi teže repliciraju, cijepljenjem se također smanjuje vjerojatnost za nastajanje mutacija koje bi virusu mogle dati neku novu prednost u širenju. Upravo je vrlo zarazni delta soj nastao u Indiji gdje se alfa soj masovno širio među slabo procijepljenim stanovništvom. Nije točna teza da će visoka procijepljenost pogodovati nastanku novih varijanti rezistentnih na viruse. Naprotiv, virusi nasumično mutiraju, bez pameti i bez cilja, a među njima u konačnici prevladaju oni koji nose mutacije koje im omogućuju uspješnije umnažanje. Ako neke novonastale varijante imaju mutacije koje im omogućuju veću zaraznost i pritom još izbjegavanje protutijela razvijenih prirodnim putem ili cijepljenjem, one će imati sposobnost zaraziti više ljudi, uključujući i imune, te će se najuspješnije replicirati i najbrže širiti tako da će brzo prevladati.
Drugim riječima, velika procijepljenost smanjuje mogućnost za razvoj novih opasnijih sojeva, a ne povećava je.
Nije točna ni tvrdnja da je SARS-CoV-2 jako sezonalan. To potvrđuju iskustva koja su pokazala da se od početka pandemije jako uspješno širio u različitim klimatskim uvjetima, kako ljeti tako i zimi. SARS-CoV-2 je za sada tek blago sezonalan.
Također nije točno da je broj hospitalizacija i smrti trenutno pao zbog ljetnih uvjeta, odnosno sezonalnosti virusa. To se dogodilo uglavnom zahvaljujući kombinaciji procijepljenosti i prebolijevanja.
U prilog tome govori činjenica da je u Rusiji broj umrlih posljednjih dana srušio rekorde iz prijašnjih valova iako je ondje ljeto, baš kao i u zapadnijim dijelovima Europe (grafikon dolje). Problem Rusije je u tome da je jedna od najslabije procijepljenih zemalja.

Činjenica je da smrtnost trenutno može biti nešto malo manja u odnosu na broj zaraženih zato što se inficiraju nerizični mladi na ljetovanju po zabavama, no taj čimbenik će se vrlo brzo okrenuti naglavačke kada se zaraženi mladi vrate kućama među starije ili bolesne koji nisu cijepljeni.
Zabluda prema kojoj od korone ionako umiru oni kojima je vrijeme da umru
Jedna od raširenih zabluda je da je sasvim u redu da stariji, u dobi koja odgovara očekivanom trajanju života, umiru od covida-19 jer bi oni ionako umrli. Logika je otprilike: svakom dojde smrtna vura, a ako je netko doživio očekivano trajanje života, onda je za očekivati da umre ili barem da ne poživi još dugo, zar ne?
Ne, krivo.
Očekivano trajanje života je pojam, odnosno broj koji govori koliko se u prosjeku očekuje da će netko poživjeti nakon što se rodi. Primjerice, u Hrvatskoj je taj broj oko 78 godina. No taj broj jest 78 zato što neki ljudi žive kraće ili čak značajno kraće (primjerice, oni koji umru od ospica, raka ili automobilske nesreće prije 30. godine), što s druge strane nadoknađuju drugi koji žive duže ili čak značajno duže (primjerice, oni koji imaju dobru genetiku i zdrav život pa prebace devedesetu ili čak stotu).
Upravo je korona, zato što je povećala mortalitet među starijima koji bi prema studiji talijanskih patologa u prosjeku poživjeli još skoro 10 godina da nije bilo nje, kratkotrajno značajno skratila očekivano trajanje života u mnogim zemljama širom svijeta. U Hrvatskoj se očekivano trajanje života skratilo za 0.8 godina, što je prvo skraćenje nakon dugog, postojanog rasta od 1960.
Zanimljivo je i porazno da je britanski premijer Boris Johnson svoju politiku prema covidu-19 nastojao utemeljiti upravo na ideji da je u redu da se pusti virus da cirkulira kako bi se zaštitio život mlađih, budući da umiru samo vrlo stari koji bi ionako vrlo skoro umrli.
Za ilustraciju, u Hrvatskoj ima oko 400.000 ljudi starijih od 75. Ako je normalno da od korone umiru stariji od 75 jer je to otprilike očekivano trajanje života, znači li to da ne bismo trebali ni okom trepnuti ako bi u Hrvatskoj od covida-19 umrlo 400.000 ljudi, cijeli jedan poveći grad?
Cijepljenje štiti bolje od prebolijevanja
Također nije točna teza da je imunitet stečen prebolijevanjem bolji od onoga razvijenog cijepljenjem s dvije doze.
Naprotiv, više istraživanja pokazalo je da cijepljenje stvara vrlo jak i uniforman imunološki odgovor, odnosno da potiče nastanak vrlo visokih razina protutijela u velikoj većini populacije te da je on robusniji prema novim sojevima od prirodnog.
U prilog tome govori studija objavljena u uglednom časopisu Science Translational Medicine koja je pokazala da se protutijela stvorena cijepljenjem mRNA cjepivima šire vežu za domenu vezanja receptora (RBD) na stanicama nego ona koja su nastala prebolijevanjem.
Čelnik Američkog instituta za zdravlje (NIH) Francis Collins ističe da to pokazuje da protutijela razvijena cijepljenjem pružaju bolju zaštitu od mogućih novih sojeva nego ona nastala prebolijevanjem:
""Ova otkrića sugeriraju da će se prirodni imunitet i imunitet generiran cjepivom na SARS-CoV-2 razlikovati u načinu prepoznavanja novih virusnih inačica. Štoviše, protutijela stečena uz pomoć cjepiva mogu vjerojatnije snažno ciljati nove inačice SARS-CoV-2, čak i kada varijante nose nove mutacije u RBD-u"", kaže Collins.
S druge strane, imunitet stečen prebolijevanjem značajno varira između pojedinaca – neki su vrlo dobro zaštićeni, a neki loše, a studije pokazuju da počinje opadati nakon 6 do 8 mjeseci, dok potpuno cijepljeni ljudi imaju dobar imunitet i nakon godinu dana, a vjerojatno duže.
Za kraj podsjetimo na to da je rizik od nuspojava cijepljenja neusporedivo manji od rizika obolijevanja. To zorno pokazuje grafika Europske agencije za lijekove (EMA) koja uspoređuje spriječene hospitalizacije zbog covida-19 s rizicima rijetkih nuspojava zgrušavanja krvi nakon cijepljenja u uvjetima u kojima je vjerojatnost zaraze velika (koji bi se mogli dogoditi u četvrtom valu). Infografika je napravljena na temelju podataka o djelovanju cjepiva AstraZenece koje ima rijetku nuspojavu neuobičajenog zgrušavanja krvi (dolje).

 ",vijesti
https://web.archive.org/web/20210730080616/https://www.index.hr/vijesti/clanak/zena-napala-kupace-jer-su-maknuli-lezaljke-vrijedjala-ih-i-sutnula-hranu-i-pice/2293795.aspx,zena-napala-kupace-jer-su-maknuli-lezaljke-vrijedjala-ih-i-sutnula-hranu-i-pice,"MIROSLAV RAJH, Zaprešićanin, koji provodi godišnji odmor u Milni na Braču, objavio je na svom Fejsu snimku u kojem ga verbalno napada žena zbog toga što je maknuo ležaljke njenih gostiju s plaže.
Riječ je o plaži Hana ispod dvorca Kaštil Jela. Žena koja se predstavila kao ""vlasnica plaže"" počela je verbalno napadati i vrijeđati ljude koji su se sunčali na plaži, točnije nekoliko djevojaka. Onda joj se obratio čovjek koji ju je snimio i rekao da je on maknuo ležaljke. 
Vidno iznervirana, nastavila je vrijeđati, a potom je šutnula kutiju pizze prema djevojci koja je ležala na plaži, da bi nakon toga šutnula i limenku piva i otišla. Doznajemo da je to Lucija Vlahović, na Braču poznata kao Smojina grofica jer je u njezin dvorac često dolazio Miljenko Smoje.
Što se dogodilo na plaži?
""Netko je ovdje silan novac uložio, a sad se tu svi skupite k'o cigani. Tamo je gradska plaža"", rekla je i pokazala prema drugoj plaži.
""Ova plaža ne može primiti više od deset ljudi. Mi imamo goste koji plaćaju, plaćamo takse, plaćamo porez. To sam ja ugradila i još treba uzimati ležaljke. Da mi ga je vidjeti, da ga pljunem, tko je to napravio"", nastavlja ona.
Potom se javlja Rajh i kaže da je on to napravio.
""Pa kako se usudite?"" pita ga ona.
""Što?"" odgovara on, na što žena počinje vikati.
""To su naše ležaljke, ovo je moja plaža. Ja sam novac utrošila, ja ne mogu... Plaćala sam godinama koncesiju, sad više ne plaćam jer me ova država dovela na prosjački štap upravo zbog takvih kao što ste vi. Vi biste sve tuđe uzeli. Napravite. Potrošite"", viče.
""Ali ovo vam je državno dobro"", odgovara Rajh.
""Nemojte mi dirati ležaljke. Ne biste smjeli, da imate morala, ni biti tu"", nastavlja viku žena i naprasno odlazi te usput na putu prema nazad šutne kutiju pizze i limenku piva.
 
""Čovjek mi se unosio u lice i psovao, napao je i žene""
""Jučer, 27.7.2021. godine, rano ujutro čovjek je na državno dobro postavio dvije ležaljke i netragom je nestao! Kako nije odmah sjeo, legao, sunčao se ili kupao, nakon sat vremena oslobodio sam plažu za nadolazeće ljude! Zašto bi netko zauzimao plažu, a nije na njoj?! Pa da! Kada je čovjek došao za 3-4 sata i shvatio da su mu ležaljke maknute, svoju ljutnju i gnjev usmjerio je prema trima ženama koje su bile u blizini.
Rekao sam mu da sam upravo ja maknuo ležaljke, no kao da nije čuo! Danas ujutro ista priča! Lijepo pozdravi i tako počnemo razgovor i kažem čovjeku da je to državno dobro i da ne može tu stavljati ležaljke. I da nije u redu što je jučer napao žene, da sam mu upravo ja maknuo ležaljke! I krene ovaj povisivati ton i unositi mi se u lice! Hm…
Uglavnom, napravili smo balans zbog jučerašnjeg maltretiranja nježnijeg spola, tako da je pravda zadovoljena!
Kada se udaljio, ponovno sam maknuo ležaljke, zločesti ja…
I onda dolazi vlasnica plaže!
Inače navečer ljudi dolaze na plažu cugat' i jest', a ne pokupe smeće za sobom! O čikovima neki drugi put!"" objavio je Rajh u svom statusu.
 ",vijesti
https://web.archive.org/web/20210730080751/https://www.index.hr/sport/clanak/zlatna-hrvatska-olimpijka-dobiva-prijetnje-smrcu-iz-srbije-zbog-izjave-o-oluji/2293882.aspx,zlatna-hrvatska-olimpijka-dobiva-prijetnje-smrcu-iz-srbije-zbog-izjave-o-oluji,"MATEA JELIĆ prije tri dana uzela je prvu zlatnu medalju za Hrvatsku u Tokiju u taekwondou.
23-godišnja Kninjanka objavila je na svojem Instagramu prijetnje, a povod je njezina izjava o Oluji. Podsjetimo, Jelić je izjavila kako doček u Kninu želi povezati s proslavom Oluje. 
Takvu izjavu je dobar dio ljudi protumačio kao nešto maliciozno pa su mladoj sportašici uputili velik broj uvreda i prijetnji. Upozoravamo čitatelje da su neke od poruka uznemirujućeg sadržaja.



Ovo su samo neke od poruke mržnje koje je objavila.",sport
https://web.archive.org/web/20210719095546/https://www.index.hr/magazin/clanak/7-zelenih-oaza-u-zagrebu-idealnih-za-bijeg-od-vrucine-jeste-li-ih-posjetili/2290705.aspx,7-zelenih-oaza-u-zagrebu-idealnih-za-bijeg-od-vrucine-jeste-li-ih-posjetili,"VRUĆE ljetne dane najljepše je provesti na otvorenom i u dobrom društvu. Ako vam nedostaje ideja kamo pobjeći od gradske vreve, pripremili smo za vas sedam zelenih oaza u kojima ćete se opustiti i osvježiti.
Tik do grada puno je hlada
Napustite vreli beton i uputite se na mali planinarski izlet do omiljenih zagrebačkih obronaka. Guste šume na Sljemenu rade savršen hlad u kojem možete napraviti piknik, samo ne zaboravite ostaviti sve kako je i bilo. Dolazite li biciklom, zaustavite se na jednom od vidikovaca uz najljepši pogled na grad, pa pravac do vrha. Noga vre sama beži…
Foto: J. Duval
Nedostaje li vam more, privremenu utjehu pružit će vam neko od gradskih jezera. Rashladite se kupanjem na Jarunu ili Bundeku, a ako još nemate svoje najdraže maksimirsko jezero, sad je pravi trenutak da ga odaberete. Na Savici je 12 jezera za koje mnogi još uvijek ne znaju, pa krenite prema dimnjaku toplane i otkrijte mali ljetni raj. Promatrajte ptice, pecajte ili saznajte nešto novo od ribiča koji su tamo stalni gosti i znaju sve male tajne ovog skrivenog bisera pored Peščenice.
Foto: J. Duval
Vrlo je malo glavnih gradova Europe koji imaju toliko zelenila u samom centru grada kao Zagreb pa je prava šteta ne iskoristiti to. Nadomak glavnog kolodvora je Botanički vrt koji sljedeće godine slavi 130 godina od prve sadnje. Prepun je biljnih vrsta iz Hrvatske i cijeloga svijeta, a posebna atrakcija ljeti je divovski amazonski lopoč Viktorija. U Botanički možete ući svaki dan i upijati zelenilo oko sebe dok vas iz jezera plaho promatraju barske kornjače, stalna postava vrta.
Foto: M. Vrdoljak
Otkrijte umjetnost među drvećem
Ako se zateknete na trgu poslije posla i zbog vrućine biste se najradije okupali u Manduševcu, imamo bolje prijedloge za vas.
Prošećite Ilicom do Dežmanovog prolaza, pođite prema gore kroz njega i vrlo brzo naći ćete se u park-šumi Tuškanac. Jedno od najljepših mjesta u gradu, nekad zvano i ‘pluća grada’, danas je često odredište šetača. Hodajući Dubravkinim putem naići ćete i na razne skulpture koje su postavili studenti likovne akademije čije se dvorište nalazi u blizini, na Jabukovcu. Može li bolje od šume u kojoj možete uživati u umjetnosti?
Foto: S. Carek
Još jedno zeleno mjesto usred grada ispunjeno umjetnošću je i Art Park smješten na Ribnjaku. Projekt kojemu je ovo već šesta godina sve je kreativniji, ljepši i sadržajniji. Art park je muzej ulične umjetnosti na otvorenom, mjesto za druženje, koncerte, radionice, buvljake, jogu, predavanja i općenito uživanje i zabavljanje. Ove godine krovna tema je “Odiseja u svemiru: 2021” pa su kućice postale svemirske stanice, a skupina umjetnika vođena Borisom Baretom, umjetničkim voditeljem parka, oslikala je 60 metara dug zid svemirskim motivima. Lansirajte se do Ribnjaka i otkrijte zašto svi obožavaju ovo mjesto.
Foto: J. Duval
Jedini sačuvani bunar na Gornjemu gradu nalazi se u dvorištu barokne palače Balbi i ove ga godine ponovno možemo posjetiti u sklopu manifestacije Dvorišta. Opet ćemo moći uživati u dobrim koncertima mladih nada i finoj gastronomskoj ponudi na tri dvorišne lokacije. Od 16. do 25. srpnja moći ćete ući još i u prednji atrij i stražnje dvorište Narodnog doma HAZU-a na adresama Opatička 18 i Dvoranski prečac 1. Opustite se u ambijentalnom uređenju i intimnoj atmosferi prekrasnih zagrebačkih dvorišta od kojih svako ima svoju priču. 
Foto: S. Kaštelan
Dašak Pariza i nekih prošlih vremena
Svi zaljubljenici u Pariz ovo ljeto provest će na Strossmayerovom šetalištu koje je dobilo novo ruho i novo ime - Strossmartre.
Najdraže mjesto za šetnju A.G. Matoša, također ljubitelja francuske kulture, nudi zabavan sadržaj za posjetitelje. Danju se održava lutkarski program za djecu, a odrasli navečer mogu igrati kvizove ili proučavati umjetničke instalacije uz dobru glazbenu podlogu. Razni koncerti svih žanrova, od jazza, latino i romske glazbe do evergreena kroz desetljeća, skoro tri mjeseca uveseljavat će posjetitelje i donijeti im atmosferu Pariza u živote.
Foto: S. Kaštelan
Istovremeno može utažiti žeđ i želju za otkrivanjem nečeg novog, a nalazi se svuda po gradu. Pogađate? To su Železni Franceki, pumpe za vodu postavljene još krajem 19. stoljeća od kojih su mnoge još uvijek u funkciji. Ono što je zanimljivo kod njih je njihov vizualni identitet za koji su zaslužni članovi kolektiva Pimp My Pump koji su ih oslikali motivima iz popularne kulture. Pronađite članove obitelji Simpson, kultne novovalne grupe ili nezaboravnog Franju Šafraneka prateći mapu i upoznajući grad još bolje.
Foto: S. Kaštelan
Nije lako odlučiti koje od ovih mjesta prvo posjetiti pa predlažemo da krenete redom. Ljeto je dugo i prepuno sadržaja koje nam je pripremila Turistička zajednica grada Zagreba. Čuvajmo okoliš i jedni druge kako bismo i dalje mogli uživati u svemu što nam Zagreb pruža.
Sadržaj donosi Index u suradnji s TZGZ-om te u skladu s najvišim profesionalnim standardima.",magazin
https://web.archive.org/web/20210719095546/https://www.index.hr/magazin/clanak/91godisnjakinja-je-jedna-od-najvecih-holivudskih-glumica-ali-o-njoj-se-malo-prica/2290278.aspx,91godisnjakinja-je-jedna-od-najvecih-holivudskih-glumica-ali-o-njoj-se-malo-prica,"NE DA SE slavna holivudska generacija 1930. Hrabro se s 91 godinom nose ikone poput Clinta Eastwooda i Genea Hackmana, a dobro se drži i gospođa koju se bez ustezanja može staviti u isti rang s njima - Gena Rowlands.
Rani glumački zadaci su joj uglavnom bili kazališne i televizijske prirode, a s tridesetak godina je ozbiljno stupila pred filmsku publiku, i to je bio pogodak svih pogodaka. Nakon Lonely Are The Brave (1962.), u kojem je bila rame uz rame s Kirkom Douglasom, a u kom je Douglas ostvario jednu od svojih najboljih uloga, počela je suradnja s tada višegodišnjim suprugom Johnom Cassavetesom, pod čijom komandom je igrala u deset filmova.

Zlatna joj je era bila s Johnom, međutim u kasnijoj fazi karijere je nekoliko puta ostvarila filmske uloge pod redateljskom palicom sina Nicka Cassavetesa, a jednom i u filmu kćerke Zoe, tako da se inače rijedak opis ""obiteljska glumica"" može pripisati upravo njoj, iako on možda ne otkriva dovoljno dobro o kakvome se profesionalcu radi. Najveće domete vjerojatno je ostvarila u glavnoj ulozi u A Woman Under the Influence, u kojoj je za cijenu kinokarte podijelila lekciju svakoj mlađoj i starijoj glumici o tumačenju problematičnih i neuravnoteženih osoba. U filmu Gloria u glavnoj je ulozi maestralno utjelovila opasnu ženu u borbi sa zakonom i bezakonjem, a sličnog nivoa majstorstva su joj i ostali likovi u filmovima koje je režirao stariji Cassavetes (Minnie and Moskowitz, Opening Night). Dakako, spisak redatelja kod kojih je zablistala daleko je širi.
Glumačku zrelost, sposobnost da jednako kvalitetno prikaže sigurnost i ranjivost, kao i sve druge kvalitete koje je krase već više od 90 godina prepoznali su, i na pravi način iskoristili, i Woody Allen (Another Woman), William Friedkin (The Brink's Job), Paul Schrader (Light of Day), Paul Mazursky (Tempest), Robert Mulligan (The Spiral Road), Jim Jarmusch (Night on Earth) i mnogi drugi. 
U zbirku nagrada koje posjeduje ušli su Srebrni medvjed, dva Zlatna globusa, četiri priznanja Emmy te dvije nominacije za Oscara. Međutim, čini se da ni taj spisak ne govori dovoljno o tome koliko je moćna žena u pitanju. Tek se gledanjem njezinih filmova možemo uvjeriti u to umijeće. Zato je vrijedi i vidjeti i gledati na filmu, a iako nije glumački aktivna još od 2014., posebno je lijepo što se i dalje životno ne predaje, a nadamo se da će tako ostati što duže. Virginia Cathryn ""Gena"" Rowlands.",magazin
https://web.archive.org/web/20210719095417/https://www.index.hr/sport/clanak/americkom-kosarkaskom-dream-teamu-otpala-jos-jedna-zvijezda/2291114.aspx,americkom-kosarkaskom-dream-teamu-otpala-jos-jedna-zvijezda,"KEVIN LOVE neće biti dio američkog košarkaškog Dream Teama na Olimpijskim igrama u Tokiju.
""Jako sam razočaran što neću biti u Tokiju s kolegama iz reprezentacije SAD-a, ali da biste sudjelovali na Igrama, morate biti u najboljoj mogućoj formi, a ja to sada nisam"", rekao je Love.
Krilni centar Clevelanda nije se stigao oporaviti od ozljede desnog lista zbog koje je propustio i dobar dio NBA sezone.
To je novi otkaz izborniku Greggu Popovichu, koji je ostao bez niza igrača. Iz raznih razloga otpadali su LeBron James, Anthony Davis, Stephen Curry, Kawhi Leonard i Bradley Beal.",sport
https://web.archive.org/web/20210719095417/https://www.index.hr/sport/clanak/amerikanci-pobijedili-spanjolsku-u-generalnoj-probi-za-olimpijske-igre/2291483.aspx,amerikanci-pobijedili-spanjolsku-u-generalnoj-probi-za-olimpijske-igre,"KOŠARKAŠI Sjedinjenih Američkih Država pobijedili su Španjolsku u generalnoj probi za Olimpijske igre. Utakmica u kojoj su se susrele dvije vodeće momčadi svijeta otišla je na stranu SAD-a, koji je svladao aktualne svjetske prvake 83:76.
Bila je ovo četvrta pripremna utakmica Amerikanaca za Igre u razmaku od osam dana. Na omjeru su od dvije pobjede i dva poraza u njima.
Susret je prelomljen serijom 23:6, koja je započela u trećoj i provukla se na četvrtu četvrtinu.
Damian Lillard je ubacio 19 poena, a Keldon Johnson, koji je tek stigao u reprezentaciju kao zamjena za Bradleyja Beala, dodao 15. U redovima španjolske reprezentacije bolji od ostalih bio je Ricky Rubio, koji je susret završio s 23 postignuta koša.",sport
https://web.archive.org/web/20210719095417/https://www.index.hr/sport/clanak/athletic-odnos-izmedju-liverpoola-i-njegovog-kapetana-je-kompliciran-i-osjetljiv/2291547.aspx,athletic-odnos-izmedju-liverpoola-i-njegovog-kapetana-je-kompliciran-i-osjetljiv,"LIVERPOOL i njegov kapetan Jordan Henderson nikako ne uspijevaju dogovoriti produljenje suradnje i odnos između kluba i igrača je kompliciran i osjetljiv. Tvrdi to The Athletic, opisujući situaciju stresnom, ali se dodaje da kontakt između dvije strane nije izgubljen i da pregovori i dalje traju.
Henderson je na Anfieldu od 2011. i ugovorno je za klub vezan do 2023.
Ne uspiju li pregovori rezultirati potpisom produljenja, Henderson bi mogao promijeniti sredinu. Kao zainteresirane strane spominju se Paris Saint-Germain te Atletico Madrid. Za španjolski klub se pritom navodi da je upitno može li si ga priuštiti.",sport
https://web.archive.org/web/20210719095417/https://www.index.hr/sport/clanak/becker-i-nijemci-upozoravaju-djokovica-pohlepa-za-slavom-mu-je-jaca-od-razuma/2291073.aspx,becker-i-nijemci-upozoravaju-djokovica-pohlepa-za-slavom-mu-je-jaca-od-razuma,"NOVAK ĐOKOVIĆ odlučio je sudjelovati na Olimpijskim igrama u Tokiju. Prvi tenisač svijeta želi napasti Golden Slam. Đokovićevu odluku oštro su kritizirali Nijemci. Berliner Kurier piše da taj potez nije logičan.
""Poslije titule na Wimbledonu otkrio je da su šanse 50-50. Sada je pohlepa za uspjehom i slavom jača od razuma. Novak je potvrdio da će otići u Tokio i ne smetaju mu povijesni puč i brojna otkazivanja drugih tenisača"", pišu Nijemci.
Na tom tragu razmišljanja je i proslavljeni njemački tenisač Boris Becker.
""Osim sva četiri Grand Slama, ništa drugo ga ne smije zanimati. Ovo je jedinstvena prilika, a Olimpijske igre mu baš i ne odgovaraju.""
Podsjetimo, pobjeda u ovogodišnjem Wimbledonu Đokovića je stavila u poziciju da ostvari pothvat koji je napravio samo legendarni Australac Rod Laver, a nitko u Open eri. Laver je 1962. i 1969. osvojio sva četiri Grand Slama u istoj godini. Za to bi Đokoviću nedostajao još samo US Open nakon što je ove godine već uzeo Australian Open, Roland Garros i Wimbledon.
Ova godina je zbog pandemije i olimpijska godina, a u slučaju zlata u Tokiju i trijumfa u New Yorku Đoković bi postao prvi tenisač koji je osvojio utopijski Golden Slam. Za dostizanje tog teniskog savršenstva treba osvojiti tih pet turnira u istoj godini, a on je zasad pospremio tri i favorit je na preostala dva. Međutim, Đoković je ranije razmišljao o otkazivanju nastupa na Olimpijskim igrama iako nikad nije osvojio olimpijsko zlato.",sport
https://web.archive.org/web/20210719095306/https://www.index.hr/vijesti/clanak/broj-mrtvih-u-strasnim-poplavama-porastao-skoro-na-200-sada-prijeti-otrovan-mulj/2291542.aspx,broj-mrtvih-u-strasnim-poplavama-porastao-skoro-na-200-sada-prijeti-otrovan-mulj,"U POPLAVAMA koje su pogodile dijelove zapadne Europe, poginulo je najmanje 189 ljudi, a stotine ih se još uvijek smatra nestalima. Više desetaka tisuća ljudi napustilo je svoje domove, a mnogi i dalje nemaju pristup struji i pitkoj vodi.
Poplava, do koje je došlo zbog rekordnih količina oborina, prvo je zahvatila dijelove zapadne Njemačke, a zatim i susjednu Belgiju i Nizozemsku. Nakon što je u subotu vodostaj rijeke Maas porastao na razine koje nisu zabilježene u zadnjih stotinu godina, nekoliko područja diljem juga Nizozemske i dalje je pod odredbom evakuacije. Samo u gradu Venlu, koji se nalazi točno pored rijeke, svoje domove moralo je napustiti 10.000 ljudi.
Katastrofalni razmjeri poplave u Njemačkoj
U međuvremenu su u Njemačkoj, nakon povlačenja vode, otkriveni pravi razmjeri razaranja gdje su bujice za sobom ostavile pustoš, blato i kaos. Pometeni su čitavi gradovi,
Čitavi su gradovi, željezničke linije i ceste pometeni, a najmanje 158 ljudi umrlo je u onome što je njemački predsjednik Frank-Walter Steinmeier opisao kao ""najgoru prirodnu katastrofu"" stoljeća.
Daleko najviše smrtnih slučajeva zabilježeno je u zapadnoj pokrajini Falačko Porajnje, gdje je život izgubilo 110 ljudi.
""Svi sustavi su poslali upozorenja""
Njemački savezni, državni i lokalni političari za sada još uvijek nemaju odgovor na presudno pitanje: Zašto prije ove katastrofalne poplave nije bilo učinkovitih upozorenja?
Premijerka pokrajine Porajnje-Falačka Malu Dreyer kazala je kako ""su bili dobro pripremljeni i da su svi aktivirali svoj sustav zaštite od poplave"". No, londonski je Times, s druge strane, imao naslov ""Njemačka je znala da dolazi poplava, ali upozorenja nisu uspjela"". New York Times je također naveo kako očito postoje ""greške u njemačkom sustavu upozorenja"".
Profesorica Hannah Cloke, hidrologinja koja je uspostavila i sada savjetuje Europski sustav za zaštitu od poplava rekla je da su vlasti u Europi upozorene na moguću opasnost još tijekom prošlog vikenda.
""Upozorenja su bila poslana. U njima je stajalo da stižu vrlo ozbiljne kiše i poplave. Nakon toga je na nacionalnim vlastima da nešto poduzmu"", rekla je za BBC.
Cloke kaže da postoje mjesta u kojima je sustav ranih upozorenja učinio ono za što je zamišljen. Ali, dodaje, bilo je i onih mjesta na kojima ""upozorenja nisu došla do ljudi i oni nisu znali što će se dogoditi"".
Sustav ranih upozorenja uspostavljen je nakon katastrofalne poplave u Europi 2002. godine, a cilj mu je bio spriječiti da se takva katastrofa ponovi. No, kaže Cloke, ova posljednja poplava otkrila je ""pucanje lanca"".
""Ne bismo trebali imati ovoliki broj poginulih od poplava 2021. godine. To je jednostavno neprihvatljivo. Nešto se loše dogodilo sa sustavom"", smatra Cloke.
""Nije na nama da utvrdimo rizik od poplave""
Postojeći sustavi za predviđanje i upozoravanje na poplave razlikuju se među europskim zemljama. Cloke kaže da Njemačka ima fragmentiran sustav u koji je uključeno mnogo različitih razina vlasti u različitim saveznim državama, što rezultira neujednačenim odgovorima na krizu.
Andreas Friedrich, glasnogovornik njemačke meteorološke službe Deutscher Wetterdienst (DWD), kazao je da su oni izdali niz upozorenja o ekstremnim kišama. Rekao je da nije na njima da utvrde rizik od poplave, pozovu ljude na evakuaciju ili poduzmu bilo kakve druge mjere.
DWD je priopćio kako ga nisu iznenadile sila i vremenski period poplava. ""Sve pogođene zajednice i okruzi primili su upozorenja"", navodi DWD. Meteorolog Karsten Brandt potvrdio je za Bild kako je ""najkasnije u nedjelju ili ponedjeljak već bilo je jasno da će doći do izvanrednog stanja"".
""Na puno mjesta se sirene nisu aktivirale""
""Ne mogu prihvatiti izjave da je sve dobro funkcioniralo, imamo više od 150 mrtvih. Na puno mjesta se sirene nisu aktivirale. Ljudi su ostali sami u noći"", kazao je ljuto Brandt.
Ministarstvo unutarnjih poslova Sjeverne Rajne-Vestfalije priznalo je kako se ova situacija ""mogla predvidjeti"". Dodalo je kako su upozorenja na ekstremne oluje bila jača u ponedjeljak, ali da su konkretne pripreme bile u nadležnosti okruga i urbanih četvrti.
Herbert Reul, Ministar unutarnjih poslova Sjeverne Rajne-Vestfalije, kazao je kako možda nije sve funkcioniralo savršeno, ali da ""koliko zna, nije bilo većih problema"". Reul je prije nekoliko godina sudjelovao u izradi plana za izvanredne situacije te radio na uvođenju sustava za uzbunu. Sjeverna Rajna-Vestfalija ima 5120 sirena, no još nije poznato koliko njih se oglasilo kada su krenule poplave.
Njemački ministar gospodarstva, Peter Altmaier, postavio je pitanje o efikasnosti sustava upozorenja i zaštite od poplava kako bi se u budućnosti mogla uvesti daljnja poboljšanja.
""Je li nešto pošlo po krivu? Ne radi se o optuživanju, već o poboljšanjima za budućnost"", kazao je Altmaier.
Ministar gospodarstva je naveo kako su ovoga puta poplave došle u neočekivano doba godine, tako da ""građani nisu imali dovoljno sati ili dana za pripremu"".
Toksični mulj?
Nakon povlačenja vode, stanovnici Njemačke se sada suočavaju s velikim naslagama mulja i blata koji mogu potaknuti nastanak novog vala epidemija.
Budući da su tijekom poplava uništene gotovo sve kanalizacijske cijevi, dolazi do miješanja pitke vode i kanalizacije, objasnio je za Bild stručnjak za higijenu i zarazne bolesti Klaus-Dieter Zastrow.
""To znači da postoji veliki rizik od zaraze raznim bolestima. Mogli bismo se primjerice zaraziti kolerom"", navodi Zastrow.",vijesti
https://web.archive.org/web/20210719095306/https://www.index.hr/vijesti/clanak/cijene-nafte-pale-drugi-tjedan-zaredom-pad-je-poprilican/2291482.aspx,cijene-nafte-pale-drugi-tjedan-zaredom-pad-je-poprilican,"NA SVJETSKIM su tržištima cijene nafte pale i prošloga tjedna, drugoga zaredom, jer je Organizacija zemalja izvoznica nafte (OPEC) postigla dogovor o povećanju proizvodnje i jer se trgovci plaše usporavanja oporavka gospodarstava od koronakrize.
Na londonskom je tržištu cijena barela prošloga tjedna pala 2.6 posto, na 73.59 dolara, dok je na američkom tržištu barel pojeftinio 3.7 posto, na 71.81 dolar.
Pad cijena ponajviše je posljedica dogovora OPEC-a i njegovih saveznika, na čelu s Rusijom, o povećanju proizvodnje.
Naime, Saudijska Arabija i Ujedinjeni Arapski Emirati (UAE) postigli su kompromis koji bi trebao otvoriti put za dogovor o isporuci više nafte, što bi trebalo ublažiti rast cijena.
Razgovori između članica OPEC-a i saveznika prekinuti su prije desetak dana, nakon što se UAE usprotivio prijedlogu Rijada i Moskve o produljenju sporazuma o ograničenju opskrbe za osam mjeseci, do kraja 2022.
No prošloga je tjedna pronađeno kompromisno rješenje koje uključuje povećanje proizvodnje UAE-a nakon travnja.
""Sve upućuje na zaključak da OPEC+ ide prema potencijalnom kompromisnom sporazumu koji će UAE-u omogućiti prilagodbu osnovice"", ocjenjuju analitičari RBC Capitala u bilješci.
OPEC je u četvrtak objavio da očekuje da će se svjetska potražnja za naftom iduće godine približiti pretpandemijskoj razini od oko 100 milijuna barela dnevno, predvođena rastom potražnje u SAD-u, Kini i Indiji.
OPEC+ već više od godinu dana ograničava proizvodnju kako bi je prilagodio smanjenoj potražnji u pandemiji koronavirusa, a trenutno je smanjena za gotovo šest milijuna barela dnevno.
Pritisak na cijene nafte posljedica je i širenja delta soja koronavirusa, što bi moglo dovesti do novih restrikcija u gospodarstvima, a time i do usporavanja oporavka od koronakrize.
""Tržišta sve više brine veliki rast broja slučajeva zaraze koronavirusom u azijsko-pacifičkoj regiji, koji su ponovo potaknuli zatvaranje i mogli bi smanjiti potražnju za naftom"", kaže Ricardo Evangelista, analitičar u tvrtki ActivTrades.",vijesti
https://web.archive.org/web/20210719095306/https://www.index.hr/vijesti/clanak/cvrtila-o-epidemiji-u-pozadini-se-odvijaju-geopoliticke-igre-medju-velikim-rivalima/2291528.aspx,cvrtila-o-epidemiji-u-pozadini-se-odvijaju-geopoliticke-igre-medju-velikim-rivalima,"POLITOLOG Vlatko Cvrtila, rektor Sveučilišta Vern, gostovao je u Novom danu gdje je komentirao situaciju s koronavirusom u svijetu kao i pozadinske ekonomske i geopolitičke igre na koje pandemija utječe. Istaknuo je da je pandemija utjecala na ponovno jačanje talibanskog pokreta, ali i na brojne druge promjene koje se u budućnosti mogu odraziti na globalnu geopolitičku ili ekonomsku sliku.
Komentirajući odluku Borisa Johnsona da popusti mjere u Velikoj Britaniji Vlatko Cvrtila je rekao: ""Ako uzmemo u obzir sve što se događa s covidom, onda čudi taj potez. Ipak se pandemija ne savladava unatoč cjepivu i ovaj korak može izazvati teže posljedice. U pozadini vjerojatno stoji neki model, nešto što druge države neće poduzimati jer je puno nepoznanica.""
Smatra da ishodi takve odluke mogu biti različiti.
""Cijepljenje izaziva otpor, države su pokušale motivirati ljude, no više manje nijedna država nije bila uspješna osim Izraela. Ni u Izraelu se nije spriječio novi val što znači da cijepljenje nije jedini element koji tome može pridonijeti, tu je odgovornost i slično. Vidjet ćemo hoće li taj britanski potez biti opravdan da smanji nove sojeve virusa koji imaju veću zaraženost pa pridonose društvenoj panici. Cijepljeni se mogu zaraziti, ali će imati manje posljedice. Prosvjedi u Francuskoj su protiv obveznog cijepljenja. Sadašnje mjere bi trebale donijeti bolju situaciju kroz zimu"", kazao je.
Globalne posljedice covida
Ističe da su globalne posljedice covida-19 ekonomski već velike, ali i političke.
""Fokusirani smo na zdravstvenu sigurnost, ali u pozadini su geopolitičke igre među velikim rivalima, i covid je donio geopolitičke igre oko cjepiva"", rekao je Cvrtila i dodao:
""Ti geopolitički poremećaji će sigurno biti na naslovnicama dok još covid traje – u nekoliko regija svijeta imamo velike promjene. Primjerice, u pozadini imamo povlačenje američkih vojnika iz Afganistana, a Afganistan ima neizvjesnu budućnost i vjerojatno će ponovno doći do jačanja talibanskog pokreta zbog koje je međunarodna akcija poduzeta. To znači da se opet u budućnosti možemo suočavati s opasnim novim valom terorizma.
Neke države se urušavaju jer su loše vođene, dolazi do implozije unutar poretka što izaziva poremećaj u regionalnom dijelu, val izbjeglica se javlja… Dosta je malih žarišta koje mogu postati veliki požari u budućnosti. Svijet se bavi zdravstvenom situacijom, moramo se s time suočavati, ali svijet se mijenja. U ekonomskom smislu je došlo do transformacije ekonomskih tokova, nisu toliko sigurni putovi transporta različitih roba, počinje bitka za rude za visoke tehnologije… To je sve u pozadini.""
Val migracija – izazovi u budućnosti
Smatra da ćemo se u budućnosti ponovno suočavati s novim oblicima terorizma:
""2001. kad se dogodio najveći teroristički napad do danas, terorizam se transformirao. Imali smo Islamsku državu koja je zauzela teritorij, pokrete koji nisu više skriveni i ne planiraju iznenadne napade nego napadaju državnu infrastrukturu u brojnim državama Afrike. One u ovom času nemaju potrebu za globalnim djelovanjem. Terorizam se više usmjerio prema osvajanju teritorija i to je novi izazov s kojim ćemo se suočavati u budućnosti.""
Dodaje da će i tema migranata postati jedna od najvažnijih:
""Oko 20 milijuna ljudi, prema procjenama, nastoji doći do prostora Europe. Veliki izazov će biti taj val koji će se povećavati. Ključ je za Europu Turska. Postoji poseban režim koji je EU uspostavila s Turskom i Turska zadržava većinu migranata na svom teritoriju, radi se o nekoliko milijuna ljudi. Dok je Turska kooperativna, neće biti većih pritisaka.""
Glavni tajnik ili tajnica NATO-a
Na kraju je prokomentirao i glasinu da bi bivša predsjednica Kolinda Grabar-Kitarović mogla kandidirati za poziciju glavne tajnice NATO-a koja se bira iduću jesen.
""Specifičan je taj proces nominiranja. Država mora čvrsto stati iza kandidata, presudan je dogovor velikih država. Uvijek se bira osoba koja može postizati visoku razinu kompromisa. Tu ličnost, karakter, ima veliku ulogu. On ne može zapovijedati, on koordinira države u razvoju interesa, treba vidjeti tko će biti protukandidati i kako oni stoje kod velikih država. Rano je još za takvo kandidiranje jer tek početkom sljedeće godine će se početi ozbiljnije govoriti o kandidatima"", kazao je Cvrtila.",vijesti
https://web.archive.org/web/20210719095417/https://www.index.hr/sport/clanak/dana-white-je-khabibu-ponudio-megaborbu-evo-sto-mu-je-rus-odgovorio/2290291.aspx,dana-white-je-khabibu-ponudio-megaborbu-evo-sto-mu-je-rus-odgovorio,"KHABIB NURMAGOMEDOV je u razgovoru za MMA Junkie otkrio kako mu je šef UFC-a Dana White ponudio megaborbu kako bi ga izvukao iz mirovine.
Rus je u listopadu prošle godine u mirovinu otišao s omjerom 29-0 nakon što je pobijedio Justina Gaethjea. Nurmagomedov je odmah nakon borbe rekao da je majci obećao da se više neće boriti nakon što mu je preminuo otac. UFC mu je ponudio borbu s 40-godišnjim Georgesom St-Pierreom, koji je također u mirovini, a smatra ga se jednim od najboljih boraca svih vremena.
""Dana mi je poslao poruku i rekao mi da se Georges želi boriti sa mnom. Rekao sam mu da mu ne mogu pomoći jer sam završio karijeru i da je St-Pierre također u mirovini. Pustite tog čovjeka da ostane legenda. Ima 40 godina i ne razumijem zašto bi se on opet trebao boriti. Mislim da ima i dovoljno novca. Što se mene tiče, ja sam definitivno gotov"", rekao je Khabib i dodao:
""Ja imam tek 32 godine i ovakve priče će se potezati sljedećih sedam ili osam godina, budući da su borci najbolji u kasnim tridesetima.""
St-Pierre je triput bio UFC-ov prvak u velter kategoriji te se s titulom umirovio 2013. godine. U ring se vratio četiri godine kasnije, kad je u borbi za naslov prvaka u srednjoj kategoriji pobijedio Michaela Bispinga, što mu je bila posljednja borba u karijeri.
Khabib je nakon završetka karijere osnovao vlastitu MMA promociju Eagle FC te je već nekoliko puta odbio mogućnost da se vrati u ring.",sport
https://web.archive.org/web/20210719095546/https://www.index.hr/magazin/clanak/danijela-dvornik-ono-kad-si-u-najstarijoj-haljini-bez-grudnjaka-i-samujes/2291498.aspx,danijela-dvornik-ono-kad-si-u-najstarijoj-haljini-bez-grudnjaka-i-samujes,"DANIJELA DVORNIK opisala je na svom Instagram profilu kako za nju izgleda savršena nedjelja. 
""Danas je nedjelja iako ponekad vrlo elegantno zaboravim koji je dan u tjednu ali nekad kad zazvone nedjeljna zvona obližnje crkve i cvrčci konačno utihnu ili ih jednostavno ne čujemo od snažnih zvona, shvatimo da je nedjelja. Dan za uživanje druženje ili jednostavno, za samovanje u mom slučaju. Nije neki dan za kupanje pa guštam, onako opušteno, po kući. Ne moram vam posebno objašnjavati koliko je važno imati trenutke posvećene ekskluzivno sebi. Kad hodaš po kući u najstarijoj haljini, onoj jednoj jedinoj u kojoj se osjećaš 'svoja', bez grudnjaka (ovo je važan detalj za nas žene) i svega onog što te stišće i pritišće, kad ogledalo ignoriraš svjesno i namjerno jer nisi reprezentativna za široke mase... Ma nisi ni za sebe"", napisala je Danijela ispod niza fotki nedjeljnog ručka.
Objavu dijeli Danijela Dvornik (@danijeladvornik)
""Ali baš te briga, jer doma si... Kraljica si svoga prostora i života i tu si možeš priuštiti biti baš onakva kako ti dođe (mojoj Obami to ništa ne smeta). Zato sam sebi napravila dijetalni ručak, tikvice koje su poslužile kao špageti i šalša od poma. Pravi lagani ljetni ručak + čaša vina tek toliko da naznači posebnost nedjeljnog ručka. Ne znam još hoću li se ispružiti na krevetu uz knjigu ili pogledati neki film dok mi oči same ne zarone u popodnevni 'pižolot'. Želim vam ovakvu nedjelju"", poručila je Danijela, a brojne pratiteljice su se složile s njom. 
""Sjajno"", ""Kao da sam ja pisala"", ""Tako je Danijela, uživaj"", ""Kraljice"", ""Bravo"", ""Točno to. Pogotovo kad dođeš u neke godine i počneš cijeniti takve trenutke"", samo su neki od komentara.",magazin
https://web.archive.org/web/20210719095546/https://www.index.hr/magazin/clanak/decki-ovo-su-ljetne-modne-kombinacije-s-kojima-cete-sigurno-oduseviti/2290777.aspx,decki-ovo-su-ljetne-modne-kombinacije-s-kojima-cete-sigurno-oduseviti,"LJETO nam je stiglo i razveselilo nas brojnim događanjima u gradovima i na obali. Dok se spremamo za šetnje gradom i izlaske u barove na otvorenom, svi želimo biti u svom najboljem izdanju. Donosimo ideje za odjevne kombinacije u kojima ćete jedva čekati prošetati i fotkati se za Instagram.
U nastavku saznajte koji su trendovi za ljeto 2021. i ulovite komade odjeće u kojima ćete se dobro osjećati i još bolje izgledati.
Udobnost na prvom mjestu
S obzirom na to da sve više vremena provodimo vani, udobna sportska odjeća postala je glavni trend ljeta 2021. i nije više vezana isključivo za sportske aktivnosti.
Ovog ljeta hit na gradskim ulicama su prozračne i lagane tkanine. Svi znamo da je ljeti najveća gnjavaža kad nam se majica zalijepi za kožu i imamo osjećaj da se topimo od vrućine. Zato, koji god outfit planirali, udobnost neka vam bude glavna misao vodilja ovog ljeta. 
Kako bi vaša koža disala usprkos visokim temperaturama, u vaše dnevne kombinacije ubacite nekoliko sportskih majica od kvalitetnog 100-postotnog pamuka. Ženski dio populacije i ovog ljeta nosi crop majice, koje su široke, lagane i prozračne, pa su savršen izbor za visoke ljetne temperature.
Crno i bijelo nikad ne izlaze iz mode
Što se tiče boja, klasika je uvijek u modi. Bijele majice osobit su hit svakog ljeta, a kad se vratite s godišnjeg, nema boje koja će bolje istaknuti vašu preplanulu put.

Uz to, bijela je poznata kao boja koja najmanje privlači sunčevu energiju, pa osim što ćete dobro izgledati, u bijelim majicama najugodnije ćete se osjećati.
Za večernje šetnje ponovno odaberite klasiku i potražite crne ili tamnoplave majice sa zanimljivim natpisima.
Boje koje naglašavaju preplanulu put
Ovog ljeta u trendu su i živahne boje, koje naglašavaju preplanulu put, poput jarke žute, zelene ili narančaste. Možete kombinirati neku neutralnu boju majice i hlače jarke boje ili obrnuto.
Svježinu u ovo ljeto unesite i različitim nijansama zelene boje. Maslinasta je uvijek hit odabir za ljetne mjesece. Prednost ove boje je što se dobro slaže s raznim drugim bojama, pa vaše maslinaste komade možete nositi gotovo u svim kombinacijama.

Dva para obuće bez kojih ne idemo nikamo ovog ljeta
Kad govorimo o obući, veliki ljetni trend već zadnjih nekoliko sezona su sportske natikače, koje jednako vole nositi i muškarci i žene. Japanke su nakon duge vladavine napokon dobile konkurenciju u pogledu ljetne obuće, a možemo reći da su ih u zadnjih nekoliko godina sportske natikače potpuno zasjenile.

Ovaj udobni komad obuće možemo nositi i na plažu i u šetnju gradom, pa ako tražite onaj jedan komad obuće koji ćete ovo ljeto najviše nositi, odaberite natikače. Dostupne su u raznim bojama, pa svatko može odabrati one koje mu se najviše sviđaju.
Još jedan praktičan komad ljetne obuće je par laganih, prozračnih i udobnih tenisica, u kojima ćete se osjećati lagani kao perce. Jednako dobro mogu vam poslužiti za vježbanje u teretani, kao i za svakodnevne kombinacije. Ako vas avantura odvede u prirodu ili istraživanje grada, udobne tenisice neka vam budu glavni suputnik u svim pustolovinama ovog ljeta.

Modni dodaci koje svi nose ovog ljeta
Od dodataka glavni hit su torbe koje se nose oko struka. Osobito su popularne kod muškaraca, no nose ih i žene, posebice mlađa populacija. Torbu jarke boje, poput žutozelene, možete kombinirati uz outfit neke neutralne boje, poput bijele ili crne. No svakako je korisno nabaviti i crnu torbicu, koja će vam odgovarati uz sve kombinacije koje odaberete.
Još jedan modni dodatak bez kojega nikamo ne idemo ovog ljeta je šilterica. Osim što štiti lice od UV zračenja, must-have je za sve koji vole sportski look. Zato za sebe izaberite laganu, prozračnu i izdržljivu kapu, koju ćete nositi svaki put kad izlazite na sunce. Dolaze u različitim bojama, a vi za sebe odaberite klasičnu crnu ili kapu živahnije boje, poput plave ili narančaste.
Udobne trenirke i kratke hlače
Ovog ljeta svi nose kratke hlače od laganih tkanina, poput poliestera. Glavna prednost im je što su izdržljive, otporne na vlagu i, najvažnije, ne gužvaju se. Komad odjeće koji ćete sigurno najviše iznositi ovog ljeta.
Ako želite igrati na sigurno, izbor za vas će biti crne hlače, a ako želite unijeti život u vašu garderobu, isprobajte hlače raznih boja. Za one koji su hrabri isprobati nešto novo i biti drugačiji, poseban hit su i hlače s nogavicama u različitim bojama.

Odvažite se na istraživanje
Ako volite istraživati i sviđa vam se drugačiji i unikatan stil, mogao bi vam se svidjeti asortiman branda The North Face. Njihova glavna poruka je Never Stop Exploring i vjeruju da istraživanje ima moć da nas promijeni, izazove i pokaže nam svijet iz novih perspektiva.
Misija im je pružiti najbolju opremu za sportaše i ljubitelje atraktivnog sportskog stila s naglaskom na udobnost, praktičnost i prilagodljivost svim vremenskim uvjetima. Zbog toga je The North Face omiljeni brand avanturista i ljubitelja outdoor avantura diljem svijeta već više od 50 godina, a ovog ljeta može postati i dio vaših dnevnih kombinacija.
Osvježite svoj ljetni styling nekim od lifestyle modela odjeće, obuće ili dodataka, koje ćete nositi na ulicama grada i u svim ljetnim avanturama.
Najbolje lifestyle kombinacije branda The North Face potražite na sniženju u trgovinama i online. Posjetite The North Face trgovinu u Arena Centru u Zagrebu i provjerite ponudu kvalitetne odjeće, obuće i dodataka na ljetnim sniženjima.

Sadržaj donosi Index u suradnji sa Sport Visionom te u skladu s najvišim profesionalnim standardima.",magazin
https://web.archive.org/web/20210719095417/https://www.index.hr/sport/clanak/djokovic-cestitao-ivanisevicu-zasluzio-si-to-ti-si-legenda-naseg-sporta/2291417.aspx,djokovic-cestitao-ivanisevicu-zasluzio-si-to-ti-si-legenda-naseg-sporta,"GORAN IVANIŠEVIĆ uvršten je u noći na nedjelju u tenisku Kuću slavnih u Newportu. Pobjednika Wimbledona iz 2001. u društvo teniskih besmrtnika uveo je njegov dječački idol John McEnroe, a medalju člana Međunarodne kuće slavnih oko vrata mu je objesio predsjednik ove organizacije i njezin član Stan Smith.
Bivšem drugom tenisaču ATP-ova poretka, osvajaču 22 turnira, dviju brončanih olimpijskih medalja, Hopman kupa i Davis kupa već su čestitali mnogi, a čestitka je sad stigla i od njegova ''učenika''.
Ivanišević je trenutno jedan od trenera vodećeg tenisača svijeta Novaka Đokovića. Njih dvojicu osim poslovnog odnosa veže i prijateljski, a budući stanovnik Kuće slavnih s izrazima divljenja je čestitao Ivaniševiću na ulasku u Kuću čiji će član sigurno i on sam biti jednog dana.
''Čestitke treneru! Zaslužio si to. Legenda našeg sporta'', napisao je Đoković.
",sport
https://web.archive.org/web/20210719095306/https://www.index.hr/vijesti/clanak/engleska-ukinula-mjere-nas-infektolog-ako-uspiju-bit-ce-jasno-sto-smo-propustili/2291533.aspx,engleska-ukinula-mjere-nas-infektolog-ako-uspiju-bit-ce-jasno-sto-smo-propustili,"Šef splitske Infektologije dr. sc. Ivo Ivić u Novom je danu na N1 komentirao situaciju s koronavirusom i cijepljenjem u Hrvatskoj.
“Čim brojevi počinju rasti, to je naznaka da se epidemija širi. Prevladava delta soj koji se dvostruko brže širi, što znači da ćemo u narednom razdoblju imati veći broj oboljelih. To su uglavnom mladi ljudi, no već sad primamo starije osobe, necijepljene, kojima su virus donijeli mlađi. Problem je što stariji nisu cijepljeni, a mlađi se zaražavaju, donose to kući i možemo očekivati da će dolaziti u bolnicu”, rekao je Ivo Ivić.
Potrebna veća procijepljenost starijih
Kaže da je sad jasno da broj cijepljenih mora biti znatno veći od 50 posto da bismo postigli neku vrstu imuniteta:
“Očito je da postotak mora biti znatno veći od 50 posto da bi se bitno utjecalo na broj hospitaliziranih. Nove varijante ne izazivaju bitno drugačiju bolest, ali se brže šire, brže je punjenje bolnica, treba se približiti 100% cijepljenih među starijima, barem 80%, bez toga nije za očekivati da ćemo epidemiju imati pod kontrolom.”
Na pitanje treba li zabraniti koncerte i okupljanja rekao je: “To da nije dokazana veza, smiješno je objašnjavati. Toliko je izvješća iz svijeta da su velika okupljanja izvor širenja… Nije problem da se širi među mladima, nego imamo previše starih koji nisu cijepljeni i zaštićeni, mladi će im donijeti bolest i onda ćemo imati najteži dio epidemije.”
Kaže da je teško reći kako motivirati ljude na cijepljenje:
“Vlada velika zabuna u svijetu. Što južnije i istočnije, taj problem je sve izraženiji, to je definitivno kulturološki problem. Treba do svakoga doći i pokušati ga nagovoriti da se cijepi. Nisam uvjeren da će to biti veliki postoci, ali moramo nešto napraviti. Uvijek ostaju klasične epidemijske mjere koje će se odnositi na kretanje i okupljanje jer drugog načina nema.”
Ukidanje gotovo svih mjera u Engleskoj
Komentirajući odluku o popuštanju mjera u Engleskoj, Ivić je rekao:
“Moram priznati da sam oduševljen time koliko su hrabri. To će cijeli svijet pratiti. Ako se pokaže da je razina cijepljenosti među starijima dovoljna da ne puni bolnice, onda je svima jasno što smo propustili napraviti. Kad prestanete nositi maske, kad počnu okupljanja, brzina infekcije je nevjerojatna. Vidjet ćemo što će biti, volio bih da se ispostavi da razina cijepljenosti u Britaniji omogućava normalan život.”
Broj hospitaliziranih raste
Broj hospitaliziranih u splitskoj bolnici raste i sad imaju tri osobe na respiratoru, dok do prije neki dan nije bila nijedna.
“To je jasan rast, nije velik, ali je naznaka uzlazne putanje koja ne popušta”, naglašava Ivić.
Na pitanje kako ljudi reagiraju na dijagnozu, odgovara: “Različito. Nekima je otpočetka jasno. Najzanimljivije je kad pitate zašto se niste cijepili, onda se sliježe ramenima, nema se odgovora.”
“Nadao sam se da će cijepljenje rasteretiti zdravstvo. Možete završiti fakultet, ali okruženje jako utječe na stavove”, zaključuje Ivić.",vijesti
https://web.archive.org/web/20210719095417/https://www.index.hr/sport/clanak/engleski-novinar-vlasic-je-mogao-u-premiership-ali-to-je-propalo-iz-dva-razloga/2291494.aspx,engleski-novinar-vlasic-je-mogao-u-premiership-ali-to-je-propalo-iz-dva-razloga,"NIKOLA VLAŠIĆ (23) uskoro će napustiti CSKA Moskvu. Izgledno je da će hrvatski reprezentativac otići u talijanski Milan, koji čini sve da ga dovede iz Rusije.
Vlašić je u međuvremenu imao i ponudu novog premierligaša Brentforda. Taj je klub ponudio Rusima 15 milijuna eura i odmah dobio odbijenicu, piše engleski novinar Danny Armstrong, koji radi u Rusiji za RT.
Vlašić odbio Engleze 
Armstrong tvrdi da za tu kombinaciju nije bilo nikakvih izgleda iz dva razloga. Prvi, ponuda od 15 milijuna eura nije ni približno zadovoljila apetite Rusa. CSKA je prije dvije godine otkupio Vlašića od engleskog Evertona za 15.7 milijuna eura.
Sada želi na njemu nešto i zaraditi.
It’s understood Nikola Vlašic didn’t consider €15m Brentford offer before CSKA rejected bid.

The player wants a move to Serie A not return to Premier League.

CSKA also see no sense in deal, as paid €15.7m for the player from Everton in 2019#BFC #Bees #Milan #CSKA 🇮🇹🇷🇺
Drugi razlog je u Vlašiću, koji ne želi ponovno u Premiership. On želi u talijansku Serie A. Vlašić je u ljeto 2017. iz Hajduka otišao u Everton, u kojem se nije previše naigrao. Potom je prešao u CSKA i zaigrao nogomet karijere, koji ga je doveo do statusa reprezentativca Hrvatske. 
Tuttosport: Rusi su popustili
O Vlašićevom transferu karijere jučer je pisao i talijanski Tuttosport. Navodno je CSKA popustio. CSKA je dosad tvrdio da želi više i da želi sav novac odmah.
Rusi su spremni prodati Vlašića, ali samo ako iznos ukupnog transfera, s posudbom ili bez nje, dođe do brojke od 30 milijuna eura. Tuttosport piše da je Milan spreman udovoljiti tim uvjetima i završiti najveći transfer Vlašićeve karijere.
Vlašić je u CSKA došao na posudbu iz Evertona 2018. godine te se brzo prometnuo u jednog od ključnih igrača te momčadi. Moskovljani su zatim otkupili njegov ugovor, a za CSKA je nastupio 103 puta i zabio 33 gola.
 ",sport
https://web.archive.org/web/20210719095306/https://www.index.hr/vijesti/clanak/eu-trazi-da-plin-za-grijanje-poskupi-25-posto/2291521.aspx,eu-trazi-da-plin-za-grijanje-poskupi-25-posto,"HRVATSKI građani koji se griju na plin plaćat će 25 posto skuplju cijenu plina najkasnije 2026., dokad bi se na plinsko grijanje trebala uvesti renta na stakleničke plinove, piše u ponedjeljak Jutarnji list.
Taj scenarij navodi se u sklopu nedavno objavljene energetske strategije Europske komisije ""Fit for 55"" ubrzanog izbacivanja fosilnih goriva iz prometa i gospodarstva, ali i iz zgradarstva koje je, što je manje poznato, jedan od najvećih ""pošiljatelja"" CO2 u atmosferu pa samim tim i zagađivača.
Ideja Europske unije je ukinuti sasvim grijanje na plin do 2050. i u tom smjeru ide prijedlog Europske komisije, a planira se da će stupiti na snagu 2026., kaže Neven Duić s Katedre za energetska postrojenja i energetiku zagrebačkog Fakulteta strojarstva i brodogradnje.
Za koga će se stvari najviše mijenjati?
Potvrdivši da spomenuto povećanje cijene prirodnog plina zbog uvođenja obveze plaćanja emisije CO2 ""cilja"" one potrošače koji trenutačno nemaju tu obvezu, Duić dodaje da su to u ovome slučaju kućanstva koja imaju plinske bojlere.
""Veliki potrošači, poput proizvođača električne energije, već su u obvezi kupovati prava na emisiju CO2 u atmosferu. To, među ostalim, znači da mali potrošači koji se, primjerice, griju na električnu energiju, već plaćaju naknadu za emitiranje CO2 pa su diskriminirani u odnosu na potrošače koji je ne plaćaju jer se griju na plin"", napominje Duić.
Izračun Europske komisije o potrebi povećanja cijene prirodnog plina za 25 posto za hrvatske potrošače koji se griju na plin nalazi se u prijedlogu izmjena pravila trgovanja dozvolama za emisije ispuštanja štetnih plinova u atmosferu.
Taj je prijedlog dio dokumenta ""Fit for 55"" i u njemu se, među ostalim, raščlanjuju cijene, izražene u eurima za zemlje eurozone i preračunate u eure za ostale članice, koje kućanstva članica Unije plaćaju za grijanje na plin. Prema tome izvoru, hrvatski građani trenutačno plaćaju grijanje pet centa po kilovatsatu, a plaćat će gotovo devet centa kada se uvede renta na stakleničke plinove na plin, donosi Jutarnji list.",vijesti
https://web.archive.org/web/20210719095306/https://www.index.hr/vijesti/clanak/francuski-ministar-ako-nastavi-rasti-broj-zaraza-ne-iskljucujemo-vracanje-mjera/2291558.aspx,francuski-ministar-ako-nastavi-rasti-broj-zaraza-ne-iskljucujemo-vracanje-mjera,"AKO NASTAVI rasti broj infekcija u Francuskoj, ne isključujemo ponovno uvođenje policijskog sata, rekao je danas državni tajnik za europske poslove Clement Beaune, a prenosi Reuters.
Francuska je jučer izvijestila o više od 12.500 novih slučajeva covida-19, što je treći dan da broj zaraza prelazi 10.000.",vijesti
https://web.archive.org/web/20210719095546/https://www.index.hr/magazin/clanak/glazbenik-koji-se-bori-s-rakom-otkrio-dijagnozu-bolest-je-u-cetvrtom-stadiju/2291490.aspx,glazbenik-koji-se-bori-s-rakom-otkrio-dijagnozu-bolest-je-u-cetvrtom-stadiju,"AMERIČKI glazbenik Mark Hoppus, basist i pjevač benda Blink 182, podijelio je sa svojim obožavateljima tijekom streama detalje o svojoj borbi s rakom te je objasnio da njegova dijagnoza ima veze s krvlju, a ne kostima.
""Moja krv me pokušava ubiti"", rekao je u videu.
""Moja klasifikacija je difuzni B-krupnoćelijski limfom 4-A, što znači da je ušao u četiri dijela mog tijela. Ne znam kako točno određuju njegov udio, ali ušao mi je u dovoljno dijelova tijela da je rak u četvrtoj fazi, što mislim da je najviši stupanj"", dodao je.

Podsjetimo, Hoppus je krajem lipnja otkrio da mu je dijagnosticiran rak.
""Ispred mene su još mjeseci liječenja, no borit ću se koliko mogu i ostat ću pozitivan. Jedva čekam pobijediti ovu bolest i da se uskoro ponovno vidimo na koncertima. Volim vas sve"", napisao je tada.",magazin
https://web.archive.org/web/20210719095546/https://www.index.hr/magazin/clanak/goran-ivanisevic-uputio-posebnu-zahvalu-nives-bila-je-djevojcica-kad-sam-pocinjao/2291492.aspx,goran-ivanisevic-uputio-posebnu-zahvalu-nives-bila-je-djevojcica-kad-sam-pocinjao,"GORAN IVANIŠEVIĆ u govoru povodom ulaska u tenisku Kuću slavnih uputio je posebnu zahvalu supruzi Nives.
""Moja prelijepa supruga. Kad sam postajao dobar, ona je bila mala djevojčica. Nije imala pojma o meni, nije imala pojma o tenisu, a sad, nakon više od 20 godina, stoji tu iznimno ponosna i prelijepa. Hvala ti na podršci i ljubavi"", poručio je Ivanišević supruzi, koja mu je bila pratnja na ceremoniji u Newportu.
A post shared by Goran Ivanisevic (@goranivanisevicofficial)
Posebno je zahvalio i djeci te svojim roditeljima.
""Dvije najvažnije osobe u mojoj karijeri - mama i tata. Dvoje ljudi koji su žrtvovali svoje zdravlje, svoje karijere, svoje vrijeme i davali mi bezuvjetnu ljubav kako bih uspio. Mama i tata, nema tih riječi kojima bih vam mogao zahvaliti niti mogu učiniti nešto čime bih vam mogao zahvaliti za sve što ste učinili za mene. Kad bih opet morao proći ovo putovanje, opet bih vas izabrao za mamu i tatu i opet bismo pošli zajedno. Volim vas i hvala vam na svemu"", rekao je pa je zahvalio i djeci, Oliveru, Emanuelu i Amber.",magazin
https://web.archive.org/web/20210719095417/https://www.index.hr/sport/clanak/hajduk-dovodi-filipa-krovinovica-iz-benfice/2291491.aspx,hajduk-dovodi-filipa-krovinovica-iz-benfice,"FILIP KROVINOVIĆ (25) trebao bi uskoro potpisati za Hajduk, pišu 24sata.
Hrvatski veznjak otpisan je u Benfici zbog incidenta prije deset dana. Podsjetimo, Benfica je igrala prijateljsku utakmicu protiv Covilhe u kojoj je u svakom poluvremenu igrala jedna momčad, a Krovinović je bio jedini igrač Benfice koji nije odigrao ni minute. Nakon utakmice je snimljen kako u razgovoru s nepoznatom osobom vrijeđa trenera Jorgea Jesusa.
Nakon toga je izbačen s priprema.
Krovinović je prije šest godina iz Zagreba otišao u Rio Ave. Hajduk je i tada bio zainteresiran za njega, a poznata je i činjenica da je Krovinović veliki navijač Hajduka. U srpnju 2017. potpisao je za Benficu, u kojoj su ga zaustavile ozljede. Uslijedile su posudbe u WBA i Nottingham Forrest, a ovog se ljeta vratio u Benficu, koja na njega ne računa.
Hajduk ga već neko vrijeme pokušava dovesti, a uskoro će biti poznato je li riječ o posudbi ili otkupu ugovora.
Ugovor s Benficom mu traje do lipnja sljedeće godine.",sport
https://web.archive.org/web/20210719095417/https://www.index.hr/sport/clanak/hamilton-je-prvo-sudarom-izbacio-verstappena-iz-utrke-a-onda-pobijedio/2291439.aspx,hamilton-je-prvo-sudarom-izbacio-verstappena-iz-utrke-a-onda-pobijedio,"LEWIS Hamilton pobjednik je dramatične utrke vožene za Veliku nagradu Formule 1 na stazi Silverstone. Do pobjede je pred domaćim navijačima stigao nakon što je na otvaranju utrke sudjelovao u sudaru s trenutno vodećim vozačem ukupnog poretka Maxom Verstappenom (koji nije morao nastaviti) i morao odraditi kaznu od deset sekundi.
Drugo mjesto pripalo je Charlesu Leclercu iz Ferrarija, dok je treći bio još jedan Mercedesov vozač, Valtteri Bottas.
A race that will be talked about for a long time #BritishGP 🇬🇧 #F1 pic.twitter.com/XMpp8gCMGy
Hamilton je na samom startu iskoristio nešto slabiji Verstappenov ulazak u utrku te se probio na prvo mjesto, koje je nizozemski vozač vrlo brzo vratio. Aktualni svjetski prvak nastavio je stiskati trenutno vodećeg, a u napetom i izjednačenom duelu vrlo brzo je deblji kraj izvukao Red Bullov vozač.
Došlo je do kontakta dva bolida. Verstappenov je ostao bez zadnjeg desnog kotača i izazivač za naslov prvaka utrku je završio vrlo brzo u zaštitnoj ogradi pored staze.
Hamilton se s odrađivanja kazne vratio na petom mjestu. Sve vozače tad je predvodio Leclerc ispred Bottasa, koji je uskoro morao prepustiti svoje mjesto na stazi sedmerostrukom i aktualnom prvaku. Ispred Hamiltona bio je još samo Ferrarijev vozač s 3.5 sekundi prednosti šest krugova prije kraja utrke.
Napad dva kruga prije ciljne ravnine bio je uspješan i Hamilton je upisao 99. pobjedu u karijeri. Njom je smanjio zaostatak za Verstappenom na samo osam bodova (185-177).",sport
https://web.archive.org/web/20210719095417/https://www.index.hr/sport/clanak/hamilton-na-udaru-rasista-nakon-kontroverzne-pobjede/2291506.aspx,hamilton-na-udaru-rasista-nakon-kontroverzne-pobjede,"BRITANSKI vozač Lewis Hamilton našao se na udaru rasista nakon pobjede koju je slavio u nedjelju na Velikoj nagradi Velike Britanije. Sedmerostruki prvak u Formuli 1 do slavlja je došao u dramatičnoj završnici na stazi Silverstone poslije sudara s Maxom Verstappenom, nakon kojeg je vodeći u ukupnom poretku vozača završio u bolnici.
Podsjetimo, u prvom krugu utrke Hamilton i Verstappen dodirnuli su se bolidima, nakon čega je Red Bullov vozač izgubio desni zadnji kotač i kontrolu te se s brzinom većom od 220 km/h zabio u zaštitnu ogradu. Hamilton je zbog toga kažnjen s deset sekundi, no nakon povratka na stazu uspio je dominantnom vožnjom stići do osme pobjede pred domaćom publikom.
► KLIKNI OVDJE I POGLEDAJ SUDAR HAMILTONA I VERSTAPPENA
Komentari na njegovu pobjedu idu u rasponu od divljenja do omalovažavanja njegova uspjeha, a dio njih sadrži i rasističke uvrede u vidu emojija gorila i majmuna.",sport
https://web.archive.org/web/20210719095546/https://www.index.hr/magazin/clanak/hrvatski-film-u-cannesu-osvojio-nagradu-za-najbolji-debitantski-film/2291305.aspx,hrvatski-film-u-cannesu-osvojio-nagradu-za-najbolji-debitantski-film,"NA SVEČANOM proglašenju pobjednika ovogodišnjeg Filmskog festivala u Cannesu film Murina Antonete Alamat Kusijanović dobio je prestižnu nagradu Camera d'Or. Ovo je jedan od najvećih uspjeha hrvatskog filma u inozemstvu.
Melanie Thierry, predsjednica žirija, tijekom dodjele nagrade rekla je da su nagradili snažan film, a odluku su donijeli brzo i bez velikih dvojbi. Nagradu je preuzeo koscenarist filma Frank Graziano.
Nagrada Camera d'Or dodjeljuje se najboljem debitantskom filmu unutar svih festivalskih programa, a u konkurenciji je ove godine bio 31 film.
The Caméra d’or award for a first film goes to MURINA by Antoneta ALAMAT KUSIJANOVIĆ #Cannes2021 #Awards #CaméraDOr #MURINA pic.twitter.com/dXQNX5eCw4
Ovo je prvi put od samostalnosti Hrvatske da je jedan hrvatski film uvršten u program 15 dana autora, koji se održava od 1969. godine. Program donosi kratkometražne i dugometražne igrane i dokumentarne filmove sa svih strana svijeta i svjetskoj publici otkriva nova redateljska imena.

Svjetska premijera filma Murina bila je u dvorani Theatre Croisette u Cannesu. Film je obiteljska psihološka drama, čija se radnja odvija tijekom četiri dana na jednom hrvatskom otoku i svojevrsni je nastavak redateljičinog kratkometražnog igranog filma U plavetnilo.",magazin
https://web.archive.org/web/20210719095306/https://www.index.hr/vijesti/clanak/i-danas-na-snazi-niz-upozorenja-moguce-poplave-evo-kada-stize-smirivanje/2291489.aspx,i-danas-na-snazi-niz-upozorenja-moguce-poplave-evo-kada-stize-smirivanje,"IZNAD naših krajeva i dalje kruži vlažan i nestabilan zrak, iako visinska ciklona postupno slabi. Ipak, još i danas može biti lokalno obilnijih pljuskova, prije svega u gorju i Slavoniji, osobito njezinim zapadnim predjelima, oko sredine dana i poslijepodne.
S obzirom na to da je to na nekim mjestima sad već prilično saturirano, i dalje postoji opasnost od bujičnih i urbanih pluvijalnih poplava, a na snazi je hidrološko upozorenje DHMZ-a.
Prema večeri će oborina postupno slabjeti. Od utorka, jačanjem ogranka anticiklona sa zapada, ulazimo u period stabilnijeg vremena, prognozira meteorologinja N1 Tea Blažević.
Danas nestabilno, izdana upozorenja
U ponedjeljak na istoku zemlje i dalje nestabilno, pa će uz promjenjivu naoblaku biti kiše i lokalno izraženih pljuskova s grmljavinom. Pritom u kratkom vremenu može pasti više od 50 litara po četvornom metru. Sunčanih razdoblja malo, osobito u Podunavlju. Vjetar mjestimice umjeren sjeverni i sjeverozapadni.
U središnjoj Hrvatskoj već ujutro sa sjeverozapada prestanak kiše i razvedravanje, najkasnije na jugu, gdje još u noći i ujutro može biti obilne kiše. Umjeren sjeveroistočni vjetar sredinom dana prolazno će pojačati.
Najsunčanije će biti na sjevernom Jadranu, osobito u Istri, a u oblačnijem gorju povremeni pljuskovi veći dio dana, osobito u Lici, gdje je moguća obilna kiša. Puhat će umjerena i jaka bura, pod Velebitom s olujnim udarima.
Vjetrovito i u sjevernoj Dalmaciji, gdje će veći dio dana prevladavati sunčano, a bura slabjeti tek navečer. U unutrašnjosti te južnije od Splita djelomice sunčano, a popodne se ne može isključiti i poneki pljusak. Puhat će većinom slaba i umjerena bura, popodne jugozapadnjak.
Na krajnjem jugu Hrvatske djelomice sunčano, poneki lokalni pljusak moguć je tek rijetko duž obale i u zaobalju, osobito u poslijepodnevnim satima. Vjetar slab do umjeren - bura i zapadnjak, a more većinom malo valovito, prognozira HRT.

Civilna zaštita izdala upozorenje
I Civilna zaštita je izdala upozorenje.
U osječkoj regiji očekuje se lokalno obilna kiša, uglavnom u drugom dijelu dana i u noći na ponedjeljak. Moguće su urbane i bujične poplave. Količina oborine 40-70 mm. Mogući su lokalno izraženiji pljuskovi i grmljavina. Vjerojatnost grmljavine > 80 %.
""Budite spremni zaštititi sebe i svoju imovinu. Moguće je poplavljivanje imovine i prometne mreže. Također je moguć prekid opskrbe energijom, prekid komunikacijske mreže kao i opskrbe vodom. Opasni uvjeti za vožnju zbog smanjene vidljivosti te proklizavanja na mokrim kolnicima.
Budite spremni na jača grmljavinska nevremena koja mogu prouzročiti veliku štetu i zaštitite se od munja. Moguća su oštećenja na imovini te na drveću. Moguće su lokalne bujične poplave, olujni udari vjetra i tuča. Mogući su prekidi u aktivnostima na otvorenom te u prometu"", kažu.
U zagrebačkoj regiji očekuje se lokalno obilna kiša u južnim predjelima. Moguće su urbane i bujične poplave. Količina oborine > 50 mm.
Na području karlovačke regije očekuje se obilna kiša. Moguće su urbane i bujične poplave. Količina oborine > 75 mm.
U gospičkoj regiji moguća je lokalno obilna kiša, uglavnom u Gorskom kotaru. Moguće su urbane i bujične poplave. Količina oborine 50-90 mm.
U Velebitskom kanalu očekuje se mjestimice jaka bura, navečer i vrlo jaka. Najjači udari vjetra 35-55 čvorova (65-100 km/h).
Od utorka stabilnije, na Jadranu i vruće
Na kopnu idućih dana pretežno sunčano, mjestimice uz umjerenu naoblaku. U utorak je na istoku te u unutrašnjosti Dalmacije još moguć poneki pljusak. Umjeren sjeveroistočni i sjeverozapadni vjetar će oslabjeti, pa će jutra biti svježa. Danju uglavnom ugodno i vrlo toplo.
Na Jadranu sunčano, samo u utorak na jugu dnevni razvoj oblaka i mogućnost ponekog pljuska. Umjerena i jaka bura postupno će slabjeti, a popodne prolazno okretati na sjeverozapadnjak i zapadnjak. Temperatura će postupno rasti, pa će se na obalu brzo vratiti ljetni ugođaj, prognozirala je za HRT Tomislava Hojsak, dipl. ing. iz DHMZ-a.
Niz cesta zatvoren za sva vozila osim auta
Jak vjetar otežava promet te su pojedine ceste otvorene samo za osobna vozila, a kolnici su mjestimice mokri ili samo vlažni i skliski.
Zbog vjetra samo za osobna vozila otvoreni su: dionica autoceste A1 Sv.Rok-Posedarje (obilazak za ostale skupine vozila je državnim cestama preko Gračaca, Obrovca i Karina-DC50 i DC27); dionica autoceste A6 Rijeka-Zagreb između čvorova Kikovica i Delnice (obilazak za ostale skupine vozila je starom cestom kroz Gorski kotar-DC3); Paški most i državna cesta DC54 Maslenica-Zaton Obrovački, javio je HAK u 7 sati.
Na Krčkom mostu (DC102) zabrana je prometa za I. skupinu vozila u oba smjera (motocikli, prikolice za stanovanje, kamp-prikolice s tri ili više osovina, kombi vozila visine preko 1.9 m, autobusi na kat i autobusi duplih osovina koji vuku prikolicu, osobna vozila koja vuku malu prikolicu s jednom osovinom) zbog olujnog vjetra.
Na lokalnoj cesti LC58107 Križišće-Kraljevica, Jadranskoj magistrali (DC8) između Bakra i Senja te autocesti A7 Draga-Šmrika zabrana je prometa za autobuse na kat, vozila s kamp-prikolicama i motocikle (I. skupina), a na DC8 između Senja i Svete Marije Magdalene dodatna je zabrana za dostavna vozila i vozila s natkrivenim teretnim prostorom (I. II. skupina vozila).
Zbog prometne nesreće na Jadranskoj magistrali (DC8) na ulasku u Crikvenicu iz smjera Rijeke vozi se jednim trakom usporeno.
Kolnici su mjestimice mokri ili samo vlažni i skliski. Mogući su odroni. Vozačima se savjetuje da prilagode brzinu i način vožnje uvjetima na cestama.
Pojačan je promet na ulasku na autocestu A1 u Lučkom i dalje u smjeru mora, a na pojedinim graničnim prijelazima putnički i teretni promet.
U prekidu je ﻿﻿katamaranska linija Pula-Unije-Susak-Mali Lošinj-Silba-Zadar (sljedeće putovanje prema pl﻿ovidbenom redu je u srijedu 21. srpnja 2021.)﻿.",vijesti
https://web.archive.org/web/20210719095417/https://www.index.hr/sport/clanak/ivanisevicev-emotivan-govor-hvala-mom-gradu-i-zemlji-mala-smo-zemlja-velikog-srca/2291321.aspx,ivanisevicev-emotivan-govor-hvala-mom-gradu-i-zemlji-mala-smo-zemlja-velikog-srca,"GORAN IVANIŠEVIĆ primljen je u tenisku Kuću slavnih u Newportu na Rhode Islandu.
Legendarni hrvatski tenisač u Kuću slavnih je ušao kao dio Klase 2020., s umirovljenom španjolskom tenisačicom Conchitom Martinez. Trebao je biti uvršten još prošle godine, no pandemija koronavirusa sve je prolongirala.
Uz Ivaniševića i Martinez u Kuću slavnih, kao dio Klase 2021., ulaze Dennis Van der Meer i Original 9 (devet tenisačica i promotorica Gladys Heldman, koje su 1971. godine oformile WTA Tour).
U Kuću ga je preko videozida uveo legendarni John McEnroe, koji je za Gorana rekao da je bio jedini luđi tenisač od njega.
Emotivan govor od gotovo osam minuta
""Nema pritiska. Bit će to kao moj zadnji gem protiv Patricka Raftera"", otvorio je Ivanišević govor šalom i nasmijao sve okupljene.
""Gdje početi? John McEnroe, moj idol iz djetinjstva. Hvala ti, Johne, za tako lijepe riječi. Ne mislim da sam luđi od tebe, ali blizu sam. Jako blizu. Volim tebe i volim tvoj tenis. Ti si razlog zašto sam ga počeo igrati i uživao sam pobjeđujući te puno puta.""
""Originalna devetko ili originalne velikanke, hvala vam što ste promijenili povijest tenisa. Hvala vam što ste bili čudesne, hrabre i čast mi je stajati pred vama ovdje. Hvala vam puno.""
""Conchita, nije bilo bolje i ljubaznije osobe s kojom sam mogao biti u Klasi 2020. Gledao sam te cijelu karijeru. Nisi samo sjajna tenisačica nego i osoba. Čestitam ti na cijeloj karijeri, na tome što si tako divna i ponizna. Hvala ti i čestitam ti.""
Prisjetio se početaka u Splitu, trenera i reprezentativnih suigrača
""Prije 42 godine počeo sam ovo putovanje u malom gradu Splitu u Hrvatskoj. Danas, 42 godine kasnije, završava u Newportu. Bilo je dobrih i loših vremena, uspona i padova.""
""Moji treneri. Imenovat ću ih jer su mi ti ljudi pomogli postati igrač kakav sam danas. Laci Kačer, Mek Ercegović, Zoran Ilić, Niki Pilić, Boško Čavka, Balaš Taroci, Mario Tudor, Vedran Martić i, najvažniji za mene, Bob Brett, koji više nije s nama, ali ponosan je na mene negdje gore. Hvala ti, Bobe.""
""Moji članovi Davis Cup reprezentacije. Imao sam privilegiju igrati za dvije zemlje. Počeo sam s Jugoslavijom, poslije toga bila je Hrvatska. Imenovat ću dvojicu ljudi iz jugoslavenske momčadi, Bobu Živojinovića i kapetana Radmila Armenulića, koji su mi puno pomogli. I hrvatska momčad: kapetani Željko Franulović, Niki Pilić, Goran Prpić, Bruno Orešar, Ivan Ljubičić, Mario Ančić, Saša Hiršzon, Igor Šarić. Ivo Karlović. Igrao sam sa svima njima. Smijali smo se zajedno i osvojili smo Davis Cup 2005. godine.""

Predsjednik Kuće slavnih Stan Smith s Goranom. (Foto: AP Photo/Michael Dwyer/Guliver Images)
Našalio se s drugim tenisačima, navijačima. Zahvalio se i novinarima
""Svaki momak na ATP-u. Neki od njih uništili su mi život, umalo. Ali svi ste me napravili boljim igračem i zbog vas sam ovdje danas.""
""Moji navijači. Ha-ha, nije bilo lako biti moj navijač. Bilo je frustrirajuće, tužno. Vjerojatno su se mnogi i razveli zbog mene, ali sigurno je bilo zabavno navijati za mene.""
""Novinari. Puno smo se zabavljali, imali smo dobre konferencije. Puno nesuglasica, ali ipak smo se međusobno poštovali. Moram spomenuti jednu osobu koja me pratila od 10. godine, Neven Bertičević. Hvala ti, Nevene, za svaku napisanu lijepu riječ o meni.""
Najvažnija stvar - obitelj
""Sad dolazimo do najvažnije stvari. Dvije najvažnije osobe u mojoj karijeri. Moji mama i tata. Dvoje ljudi koji su žrtvovali zdravlje, karijere, vrijeme. Dali mi bezuvjetnu ljubav kako bih uspio. Majko, oče, nema dovoljno riječi hvale, nema dovoljno riječi koje bih mogao izreći za sve što ste učinili za mene. Kad bih ponovno morao ići na ovo putovanje, ponovno bih izabrao vas za mamu i tatu, da opet prolazimo sve zajedno. Volim vas i hvala vam na svemu.""
""Moje troje djece. Oliver, Emanuel i Amber. Oliver je premali, ne zna tko mu je tata, ali voli tatu. Emanuel i Amber su, mislim, dovoljno veliki i ponosni na ono što im je otac postigao.""
""Moja prelijepa supruga. Kad sam postajao dobar, ona je bila mala djevojčica. Nije imala pojma o meni, nije imala pojma o tenisu, a sad, nakon više od 20 godina, stoji tu iznimno ponosna i prelijepa. Hvala ti na podršci i ljubavi.""
Posebno je emotivan bio u zahvali Splitu i Hrvatskoj
""Zahvalit ću i wimbledonskom odboru što mi je dao pozivnicu. Ne znam jesu li napravili dobar posao i žale li zbog toga, no hvala vam, ekipa. Da mi niste dali pozivnicu, ne bih sad ovdje stajao. Bila je to, rekao bih, dobra odluka. Hvala vam.""
""Mome rodnom gradu Splitu. Gradu koji je dao toliko čudesnih ljudi, čudesnih sportaša. Gradu koji mi je dao najljepše i najsigurnije djetinjstvo, zbog kojega sam postao tenisač kakav sam danas ili kakav sam bio nekad. Sve iz toga grada ponio sam u karijeru i postao čovjek kakav sam danas.
""I mojoj zemlji. Znate da smo mala zemlja s velikim srcem. Nikad ne prestajemo vjerovati. Imao sam puno uspona i padova i nikad nisam prestao vjerovati. Tako da prvi put u životu mogu reći da sam ponosan na sebe. I za tri Gorana, pet Gorana, za svakog Gorana ovog svijeta: vi ste me, momci, učinili ponosnim. Učinili smo to na drugačiji, teži način, ali učinili smo to na svoj način. No, samo ja ulazim u Kuću slavnih. Tako da, dečki, možete me posjetiti, ali ja sam unutra. Ja sam to zaslužio"", još jednom se nasmijao za kraj pa zaključio:
""Hvala vam puno. Ovo je kraj. San se ostvario"", završio je uz pljesak teniskih legendi.
Tennis is lucky to have Goran Ivanisevic. 🔥@TennisHalloFame pic.twitter.com/kY5x5vRcVh",sport
https://web.archive.org/web/20210719095306/https://www.index.hr/vijesti/clanak/jansa-nisam-nacionalist-nego-domoljub-koji-voli-svoju-zemlju/2291402.aspx,jansa-nisam-nacionalist-nego-domoljub-koji-voli-svoju-zemlju,"SLOVENSKI premijer Janez Janša izjavio je da nije nacionalist ili populist, nego domoljub koji voli svoju zemlju, te da je zbog toga na meti kritika lijeve oporbe i nevladinih udruga.
""Ako danas kažeš da si ponosan na Sloveniju, na svoj narod i njegove uspjehe, brzo te proglase za nacionalista ili barem populista"", kazao je Janša u dužem razgovoru za katolički Radio Ognjišče, dodavši da takvom propagandom lijeva nomenklatura, koja prije 30 godina nije bila za samostalnu Sloveniju, radi sve kako bi izazvala nacionalne podjele.
""Jer ljubav prema domovini je ono što nas ujedinjuje, bez domoljublja i privrženosti svom identitetu mali bi narodi postupno nestali. S druge strane, slovenska ljevica želi podijeliti narod kako bi njime lakše manipulirala i lovila u mutnom. U tome su se kroz povijest njeni predstavnici izvještili do savršenstva"", kazao je Janša.
Prema Janšinim riječima, u difamiranju njegove vlade sudjeluju i nevladine udruge kao loše maskirana falanga ekstremne ljevice, organiziranjem demonstracija protiv vlade i njenih mjera za suzbijanje pandemije.
Janša: Ljevičari su kratkovidni i bezumni
""Naša lijeva politička elita tako ustraje na stajalištu da je za njih bolje ako je stanje epidemije lošije. To je nedržavotvorna, kratkovidna i bezumna politika, a prvenstveno je štetna za narod i državu"", ustvrdio je Janša.
Slovenska oporba smatra da je Janšina Slovenska demokratska stranka (SDS) skrenula u krajnje desno i da je Janša svojim politikama sve sličniji mađarskom premijeru Viktoru Orbanu, što su ocjene i upozorenja koji se pojavljuju i u europskim analizama zbog slovenskog predsjedanja Vijećem EU u drugoj polovici ove godine.
Janša je za Radio Ognjišče iznio ocjenu da se u Sloveniji zapravo događa svojevrsni pokušaj oživljavanja ljevičarske ideologije. jer se slave vremena iz bivšeg režima, koji je grubo kršio ljudska prava i slobode.
""A to je vrlo opasno u demokraciji koja je, poput naše, relativno mlada, pa stoga i ranjiva"", kazao je Janša, dodavši da na tu opasnost treba glasnije i odlučnije reagirati.
""Jer oni koji nam prijete nacionalizacijom, ukidanjem parlamentarne demokracije, izlaskom iz eurozone, pa i smrću, oni, naime, misle itekako ozbiljno i sami ćemo biti krivi ako im se pravovremeno ne suprotstavimo"", zaključio je.",vijesti
https://web.archive.org/web/20210719095417/https://www.index.hr/sport/clanak/koronavirus-poharao-klub-iz-serie-a-cijela-momcad-zavrsila-u-izolaciji/2291301.aspx,koronavirus-poharao-klub-iz-serie-a-cijela-momcad-zavrsila-u-izolaciji,"KORONAVIRUS poharao je Speziju, klub iz Serie A za koji nastupa i hrvatski stoper Martin Erlić.
Iz kluba su danas objavili da su šest igrača te jedan član stručnog stožera zaraženi koronavirusom. Prekinuli su sve nogometne aktivnosti.
""Spezia Calcio objavljuje da je zadnje testiranje ekipe pokazalo da je šest igrača i jedan član stožera pozitivan na koronavirus. Stoga je klub iz predostrožnosti privremeno prekinuo svu nogometnu aktivnost i cijela ekipa je u izolaciji"", stoji u priopćenju kluba.
Podsjetimo, jučer je taj klub kažnjen zabranom dovođenja igrača u iduća četiri prijelazna roka zbog kršenja pravila vezanih za dovođenje maloljetnih igrača.",sport
https://web.archive.org/web/20210719095306/https://www.index.hr/vijesti/clanak/kuna-blago-ojacala-prema-euru/2290271.aspx,kuna-blago-ojacala-prema-euru,"KUNA je na tečajnoj listi Hrvatske narodne banke, u odnosu na tečajnicu od jučer, blago ojačala prema euru, za 0.01 posto. Srednji tečaj eura na utvrđenoj tečajnoj listi središnje banke, koja se primjenjuje od sutra, iznosi 7.487323 kune.
Istodobno je kuna oslabila prema ostalim važnijim inozemnim valutama, prema britanskoj funti za 0.02 posto, švicarskom franku za 0.05 posto te prema američkom dolaru za 0.07 posto.
Tako će se od sutra primjenjivati srednji tečaj funte od 8.760177 kuna, franka 6.902667 kuna i dolara od 6.322685 kuna.",vijesti
https://web.archive.org/web/20210719095417/https://www.index.hr/sport/clanak/lebronov-space-jam-porusio-rekorde-kritika-ga-popljuvala/2291391.aspx,lebronov-space-jam-porusio-rekorde-kritika-ga-popljuvala,"ANIMIRANO-igrani film Space Jam 2: A New Legacy s LeBronom Jamesom u glavnoj i producentskoj ulozi prvog je vikenda prikazivanja zaradio 32 milijuna dolara, javljaju američki mediji.
Tako je postao najunosniji film tvrtke Warner Bros od početka pandemije, srušivši Godzilla vs. Kong, koji je tijekom prvog vikenda zaradio 28.2 milijuna.
LeBron James zadovoljan je postignućem te je tu vijest prenio na svojim društvenim mrežama uz poruku: ""Bok, hejteri"".
Hi Haters! 😁 https://t.co/ayPGnBZGQU
Novi Space Jam svojevrsni je nastavak istoimenog 25 godina starog hita s Michaelom Jordanom, u kojem se najbolji košarkaš svijeta udružuje sa Zekoslavom Mrkvom i njegovim prijateljima u borbi protiv strašnih Monstarsa, koji animirane junake žele pretvoriti u atrakciju svojih izvanzemaljskih zabavnih parkova.
Film s Jordanom nije polučio dobre kritike, ali je ostao izuzetno popularan među ljubiteljima košarke koji su odrastali 90-ih.
Ni LeBronovu verziju kritika nije dobro primila. Na Rotten Tomatoesu trenutačno imao skor 31, a na Metacriticu 36.
""Košarka je izuzetno gledljiva. Space Jam 2 nije. Šokirat ćete se koliko košarkaška utakmica tu malo nalikuje pravom sportu i koliko je teško odgledati ga do kraja"", napisao je Entertainment Weekly.",sport
https://web.archive.org/web/20210719095306/https://www.index.hr/vijesti/clanak/manijaku-koji-je-napao-zene-u-splitu-pretrazen-stan-danas-bi-trebao-iznijeti-obranu/2291419.aspx,manijaku-koji-je-napao-zene-u-splitu-pretrazen-stan-danas-bi-trebao-iznijeti-obranu,"POLICIJA je zbog jučerašnjeg brutalnog napada na dvije žene kazneno prijavila Aleksandra Niševića (28) za pokušaj ubojstva.
Splitska policija je jutros, ne navodeći ime napadača, javila kako je dovršila kriminalističko istraživanje nad 28-godišnjakom zbog sumnje u počinjenje dva kaznena djela pokušaja ubojstva na štetu 52-godišnjakinje i 40-godišnjakinje.
Naime, Niševića se sumnjiči da je jučer oko 7:15 u ugostiteljskom objektu na plaži Firule s leđa, bocom u glavu udario oštećenu 52-godišnjakinju, a kad je žena pala na tlo, nastavio ju je udarati šakama po glavi i vratu te je hvatati rukama za vrat.
UPOZORAVAMO VAS DA JE SNIMKA UZNEMIRUJUĆA

Pola sata kasnije je, objavila je policija, u Ulici Antuna Branka Šimića u Splitu s leđa, više puta kamenom u glavu udario 40-godišnjakinju te ju je potom nastavio tući šakama po glavi.
Nakon pružene liječničke pomoći utvrđeno je kako je 52-godišnjakinja zadobila lakše tjelesne ozljede, a 40-godišnjakinja tešku tjelesnu ozljedu noge.
""Upravo sam ovog lika prevezao do Srinjina""
""Ovaj u sivoj robi je stopirao i ja sam upravo ovog lika prevezao do Srinjina"", rekao je neimenovani muškarac za Slobodnu Dalmaciju.
Suprug napadnute konobarice Damir Margeta smatra da je ključno bilo objavljivanje snimke, ali zahvaljuje i mještanima Srinjina i Podstrane koji su pomogli policiji da ulove 28-godišnjeg napadača.
""Zahvaljujem građanima, policiji i medijima i svim ovim divnim ljudima, ali ključno je bilo što smo odmah znali gdje da tražimo ovog idiota, a u tome su mi pomogli i moji prijatelji, suborci iz Četvrte gardijske brigade"", kaže Margeta.
""Izlazili su iz kuća, na ceste, puteve i svugdje, gdje god su mogli, i dojavljivali njegovo kretanje. Netko ga je vidio, većina nije, ali je bitno da je na kraju uhićen, a policija je uvijek znala, zahvaljujući svemu ovome, njegovu trasu bježanja"", kaže Margeta.
Niševića brani splitska odvjetnica Ivana Šamija i ona je danas bila s njim prilikom pretresa stana u kojem živi. Na Županijskom odvjetništvu Nišević bi trebao iznijeti obranu ako bude sposoban. Slobodna Dalmacija doznaje da će ga pregledati stručnjaci koji će procijeniti njegovo stanje.
Nišević je rekao policiji da je građevinski radnik i da je u okolici Splita neko vrijeme radio na bauštelama.
Što se jučer dogodilo?
Index je jučer objavio da je mladić koji je jutros napao žene u Splitu te je naknadno uhićen nakon velike policijske potrage Aleksandar Nišević. Ima 28 godina i porijeklom je iz Gline.
Podsjetimo, Nišević je u Splitu iz čista mira brutalno napao dvije žene.
Prvo je nešto nakon 7 sati napao 52-godišnju Nevenku Margetu u trenutku dok je otvarala ugostiteljski objekt. Prišao joj je, zamolio za čašu vode, a kad se okrenula, udario ju je bocom u glavu i nastavio udarati.
Napad su snimile nadzorne kamere.
Udarao ženu kamenom, zadobila tešku ozljedu noge
Oko 45 minuta kasnije napao je Kristinu U. (40) dok je ulazila u zgradu u Ulici A. B. Šimića u Splitu. U napadu je zadobila tešku tjelesnu ozljedu noge. Policija je na mjestu napada pronašla plosnati kamen kojim je napadač udarao nesretnu ženu.
I taj napad snimile su nadzorne kamere
UPOZORAVAMO VAS DA JE SNIMKA UZNEMIRUJUĆA
 
Nišević je uhićen oko 16:40 u Podstrani nakon velike policijske potrage u kojoj je sudjelovala interventna policija s potražnim psima i dronovima.
> Uhićen je manijak koji je brutalno napao dvije žene u Splitu
Tko je Aleksandar Nišević?
Kako doznaje Index, 28-godišnji Aleksandar Nišević je porijeklom iz Gline te je već godinama dobro poznat policiji širom Hrvatske. 
Još kao dvadesetogodišnjaka policija ga je prijavljivala za provale u vikendice, kuće te krađe iz dućana po Glini, Gvozdu, Karlovcu, Sisku, Križevcima, Krku i Zagrebu.

Samo prošle godine policija ga je prijavljivala oko pet puta. Kriminalom se počeo baviti u Glini i Gvozdu, a u posljednje vrijeme najviše je ""operirao"" po Splitu.
Hvalio se bježanjem od policije
Na Facebooku se Nišević 2016. godine hvalio bježanjem od policije.
""Uf za dlaku sreca pa sam brzi , 4policajca me hvata ali ostala je prasina iza mene haha, kakav dan .."", napisao je na Facebooku u rujnu 2016. godine. 

U statusu iz 2014. godine Nišević je objavio sljedeće:
""Ja sam shvatio, da Peviše vrijedim da Budem uopće na ovom Facebooku. Zato sto sam ja Bog i nije mi mjesto Tu...""

U srpnju 2016. objavio je status u kojem spominje ""pet dana zatvora zbog pošte"".
""Zbog glupe poste 5 dana u zatvoru ah napokon sloboda jebem ovu drzavu zadnji smo u svemu"", napisao je tada Nišević.

Mjesec dana ranije iste godine pohvalio se da ga je šef počastio pivom. Opisao je i kojom.
""Sef me casti sa njemackom pivicom koju je hitler pio psenicna piva od 25 kunica , haha.. dobra je"", napisao je tada Nišević.
",vijesti
https://web.archive.org/web/20210719095546/https://www.index.hr/magazin/clanak/marija-sarapova-pohvalila-se-fotkama-iz-dubrovnika-nema-turista/2291499.aspx,marija-sarapova-pohvalila-se-fotkama-iz-dubrovnika-nema-turista,"BIVŠA ruska tenisačica Marija Šarapova objavila je na svom Instagram profilu fotografije iz Dubrovnika, gdje trenutno uživa u ljetnim danima.
""Kamene fasade, stoljetna povijest i nema turista"", napisala je.
A post shared by Maria Sharapova (@mariasharapova)
Na jednoj od fotki pozirala je ispred zidina, a pohvalila se i fotografijama iz muzeja.
""Unutar zidina Starog grada. Zlatne alkice s početka 1900-ih. Možda su dostupne i na 1stdibbs?"" upitala je, referirajući se na online trgovinu antikvitetima.
A post shared by Maria Sharapova (@mariasharapova)
Fotografirala je i kameni morski bazen koji se nalazi u podnožju dubrovačkog hotela Excelsior.
A post shared by Maria Sharapova (@mariasharapova)
Marija Šarapova početkom prošle godine najavila je kraj svoje teniske karijere, a krajem 2020. zaručila se za Alexandera Gilkesa, s kojim je već godinama u vezi.",magazin
https://web.archive.org/web/20210719095306/https://www.index.hr/vijesti/clanak/masovna-tucnjava-u-medjimurju-mlatili-se-bokserom-i-letvama-kamen-pogodio-dijete/2291545.aspx,masovna-tucnjava-u-medjimurju-mlatili-se-bokserom-i-letvama-kamen-pogodio-dijete,"U SUBOTU oko 21 sat na ulici u Paragu došlo je tučnjave između više mlađih muškaraca tako da su se fizički obračunali, a zatim su 20 i 32-godišnjaci s područja općine Nedelišće nepoznatim predmetima izudarali 30-godišnjaka.
Na to su se priključili drugi nepoznati mještani te je došlo do međusobnog kamenovanja kada je zalutali kamen pogodio 12-godišnje dijete, objavila je policija.
Dijete i 30-godišnjak su prevezeni u Županijsku bolnicu Čakovec, gdje su zadržani na liječenju te je utvrđeno da su zadobili teške tjelesne ozljede. Naknadno je utvrđeno da je u sukobu teže ozlijeđen i 37-godišnjak.
Policijski službenici su uhitili 20 i 32-godišnjaka s područja općine Nedelišće.
Dovršenim kriminalističkim istraživanjima sumnja se da su 32 i 20-godišnjaci počinili kazneno djelo Ubojstvo u pokušaju na štetu 30-godišnjaka tako da ga je 32-godišnjak više puta udario bokserom dok ga je 20-godišnjak najmanje jednom udario drvenom letvom, dok je 32-godišnjak počinio i kazneno djelo Teška tjelesna ozljeda na štetu 37-godišnjaka tako da ga je udario drvenom letvom po ruci.
Protiv 32 i 20-godišnjaka će se podnijeti kaznena prijava Županijskom državnom odvjetniku za mladež te su u zakonskom roku predani pritvorskom nadzorniku Policijske uprave međimurske.
Kriminalističko istraživanje vezano za zadobivanje ozljeda djeteta se nastavlja.",vijesti
https://web.archive.org/web/20210719095417/https://www.index.hr/sport/clanak/mcgregor-objavio-pa-izbrisao-sliku-poirierove-kcerkice-uz-zabrinjavajuci-komentar/2290477.aspx,mcgregor-objavio-pa-izbrisao-sliku-poirierove-kcerkice-uz-zabrinjavajuci-komentar,"CONOR MCGREGOR proteklog se vikenda opet pokazao kao loš gubitnik nakon što je zbog teške ozljede gležnja liječnik prekinuo njegovu borbu s Dustinom Poirierom.
Dok je sudac proglašavao pobjednika, McGregor je iz sjedećeg položaja u kavezu vikao, bacao prazne prijetnje, a posebno je neukusno bilo njegovo ""flertovanje"" s Poirierovom suprugom Jolie.
U danima nakon borbe irski borac, koji se zbog ozljede mjesecima neće smjeti boriti, prebacio se na jedino preostalo bojno polje - društvene mreže. Jučer je divljao na Twitteru, objavljivao nebuloze i brzo ih brisao, a među njima je bila i poruka koja se može shvatiti kao prijetnja smrću Poirierovoj petogodišnjoj kćerkici. 
Conor Mcgregor posts very odd tweet with pics of Dustin and his daughter, then deletes.
Potential threatening to kill Poirier's daughter? @AliAbdelaziz00 @BigMarcel24 @bokamotoESPN pic.twitter.com/u4vSiiPLK2
U jednoj je objavi postavio tri fotografije Poiriera, među kojima i jednu s kćeri, a uz to je napisao samo riječ ""gonezo"".
Riječ sama po sebi ne znači ništa i po internetu su odmah krenule rasprave što je Conor htio reći. MMA analitičar i samoprozvani najveći MMA kladitelj Luca Fury objasnio je da se radi o slengu, izvedenici iz riječi ""gone"", koja u ovom kontekstu znači ""ode"" ili ""nema je više"". To bi se, dakle, moglo protumačiti kao prijetnja smrću.
""Sad je počeo prijetiti nedužnoj djevojčici jer je izgubio borbu. Odvratno"", napisao je Fury pa u idućem tvitu dodao:
""Jako je razočaravajuće pratiti ovakav McGregorov pad. U redu je izgubiti, svi velikani gube, ali sačuvaj dostojanstvo. Posljednjih godina postao je nestabilan pred našim očima. Nema više fantastičnog trash-talkera s impresivnom aurom. Conor je slomljen na puno više razina"", napisao je.
Conor McGregor just posted then deleted a picture of Dustin Poirier’s daughter followed by “gonezo”.

So now Conor is threatening an innocent child’s life because he lost a fight. Disgusting. #UFC264 pic.twitter.com/FtvUuk9E2u
McGregor je nakon borbe, dok je nemoćno sjedio i čekao pomoć za izlazak iz kaveza, dobacivao Poirieru i njegovoj supruzi: ""Tvoja žena mi je u privatnim porukama! Hej, mala, javi se, popričat ćemo. Dobro izgledaš, kujice mala"", vikao je Irac, a ona mu je samo u prolazu pokazala srednji prst.
Riječ ""gonezo"" možda i ne označava prijetnju smrću, ali samom objavom fotografije djeteta McGregor je prešao granicu neukusa i neprimjerenog ponašanja.",sport
https://web.archive.org/web/20210719095306/https://www.index.hr/vijesti/clanak/najbogatiji-covjek-na-svijetu-u-utorak-ide-u-svemir/2291502.aspx,najbogatiji-covjek-na-svijetu-u-utorak-ide-u-svemir,"JEFF BEZOS, najbogatija osoba na svijetu, pridružit će se klubu astronauta u utorak na prvom lansiranju u svemir njegove tvrtke Blue Origin, što je još jedan ključni trenutak u velikom mjesecu za novu industriju svemirskog turizma.
Nekoliko dana ranije je osnivač Virgin Galactica Richard Branson odletio u svemir, čime je pretekao osnivača Amazona Bezosa u svemirskoj utrci milijardera.
Međutim, ciljevi Blue Origina puno su ambiciozniji - u smislu visine do koje će se uspinjati Bezosova letjelica New Shepard, ali i što se tiče budućnosti.
Bezos je osnovao Blue Origin 2000. godine, s ciljem da jednog dana izgradi plutajuće svemirske kolonije s umjetnom gravitacijom u kojima će raditi i živjeti milijuni ljudi.
Danas tvrtka razvija orbitalnu raketu New Glenn i letjelicu za slijetanje na mjesec Moon. Nada se da će u razvoju potonje surađivati s NASA-om u okviru programa Artemis.
""Imali su 15 uspješnih letova New Sheparda bez posade i godinama smo čekali da vidimo kada će početi letjeti ljudi"", kazala je za AFP Laura Forczyk, osnivačica svemirske konzultantske tvrtke Astralytical, dodavši da je riječ o ""uzbudljivim vremenima"" za entuzijaste.
New Shepard će biti lansiran u 8 sati po lokalnom vremenu (15 sati po srednjoeuropskom vremenu) 20. srpnja iz zabačenog postrojenja Launch Site One, u pustinji na zapadu Teksasa.
Mjesto lansiranja udaljeno je oko 40 kilometara od najbližeg gradića, Van Horna.
Događaj će se prenositi uživo na BlueOrigin.com.
Najbogatiji, najstariji i najmlađi
Bezosu će se na putovanju pridružiti astronautkinja Wlly Funk, koja će s 82 godine postati najstarija osoba koja se vinula u svemir.
S njima putuje i nizozemski tinejdžer Oliver Daemen, koji će postati najmlađi astronaut, a ujedno je i prvi putnik koji je platio za putovanje tvrtke Blue Origin.
Četvrti član posade je Mark, brat Jeffa Bezosa, financijaš koji upravlja s Bezos Family Foundation i volontira kao vatrogasac.
Na putovanju nema misterioznog pobjednika aukcije s 28 milijuna dolara koji je osigurao svoje mjesto na letu, ali je odustao zbog ""kolizije u rasporedu"".
Sudjelovat će na idućem putovanju, a zatražio je da ostane anoniman, objavio je Blue Origin.
Posada New Sheparda provest će nekoliko minuta izvan Karmanove linije - međunarodno priznate granice između Zemljine atmosfere i svemira, na 100 kilometara nadmorske visine, dok letjelica doseže vrhunac na 106 kilometara.
Moći će se diviti zakrivljenosti planete - i crnini ostatka svemira - s velikih prozora koji čine trećinu površine kabine.
Kapsula se vraća na zemlju postavljanjem tri divovska padobrana, kako bi nježno sletjela u pustinju zapadnog Teksasa.
Veće nagrade
Malo se zna o budućim turističkim planovima Blue Origina.
Tvrtka ima povijest tajnovitosti, a njezino je postojanje postalo javno poznato tek tri godine nakon stvaranja. Potom je provodila politiku ""samonametnute šutnje"" do 2015. godine.
Za razliku od Virgin Galactica, Blue Origin nije službeno počeo prodavati karte za letove - Daemen je osvojio mjesto pobjedom na aukciji. Kompanija želi organizirati dva dodatna leta ove godine i ""brojne"" u 2022., rekli su iz Blue Origina AFP-u.
Analitičarka Forczyk kaže da će sve ovisiti o razini potražnje koju će generirati raniji letovi te o oporavku industrije od nesreća ""kojih će neupitno biti jer je putovanje u svemir inherentno rizično"".
SpaceX Elona Muska priključuje se utrci civilnom orbitalnom ekspedicijom Crew Dragona, a povezao se s drugom tvrtkom Axiom za posjete Međunarodnoj svemirskoj postaji.
Osim turizma, Blue Origin želio bi zamijeniti SpaceX kao vodećeg NASA-inog partnera u privatnom sektoru, a New Shepard vidi kao ""svojevrsnu odskočnu dasku i način da zaradi novac za veće ambicije"", ističe Forczyk.",vijesti
https://web.archive.org/web/20210719095417/https://www.index.hr/sport/clanak/navijaci-zeljeznicara-zapjevali-nove-fosile-ivkovic-ocaran-kao-da-sam-na-maksimiru/2291335.aspx,navijaci-zeljeznicara-zapjevali-nove-fosile-ivkovic-ocaran-kao-da-sam-na-maksimiru,"IZA HRVATSKOG trenera Tomislava Ivkovića jučer je prva službena utakmica s njegovim novim klubom, sarajevskim Željezničarom. Bio je pred pobjedom u prvom kolu prvenstva protiv prošlogodišnjeg prvaka Bosne i Hercegovine, Borca iz Banja Luke. Željezničar je vodio golom Petra Boje sve do 88 minute., kada je konačnih 1:1 postavio Enver Kulašin.
Povratak bh. nogometa označio je i povratak navijača na tribine. Odličnu atmosferu na stadionu Grbavica priredila je Željezničarova navijačka skupina Manijaci. Između ostalih, tribinama su odjekivali i stihovi Novih fosila: ""Kako je dobro vidjeti te opet, staviti ruke na tvoja ramena..."", što je posebno oduševilo Ivkovića.
""Moram komentirati ovu publiku. Ambijent je čudesan, nevjerojatno. 'Kako je dobro vidjeti te opet', vratili su me u vremena kad sam igrao u Dinamu, kao da sam ponovo na Maksimiru"", započeo je Ivković na presici poslije utakmice.
Utakmica je bila kvalitetna trkački, vrlo ozbiljna utakmica. Ekipa je pokazala karakter i mislim da je publika zadovoljna. Najviše me dojmio karakter moje ekipe. Ovi momci imaju kvalitetu i zamislite kako je njima bilo, sve je palo na njihova leđa, mladi su to momci, ali znaju igrati. U mladim igračima ima oscilacija i toga trebamo biti svjesni. Dogovor s klubom je da profiliramo naše mlade igrače i mislim da smo na pravom putu"", komentirao je o samom susretu.",sport
https://web.archive.org/web/20210719095417/https://www.index.hr/sport/clanak/nba-finale-prelomilo-se-u-samo-tri-sekunde-pogledajte-kako/2291339.aspx,nba-finale-prelomilo-se-u-samo-tri-sekunde-pogledajte-kako,"MILWAUKEE BUCKSI u petoj utakmici NBA finala svladali su Phoenix Sunse u gostima 123:119, poveli 3:2 te u noći s utorka na srijedu imaju priliku u svojoj dvorani dovršiti posao i osvojiti drugi naslov u povijesti, a prvi nakon točno 50 godina.
Bucksi su do pobjede došli u tijesnoj završnici, nakon što su u posljednjoj četvrtini prosuli prednost od 14 poena. Domaćini su u posljednjoj minuti došli na samo poen zaostatka i imali napad za vodstvo, ali onda se cijela utakmica prelomila u samo tri i pol sekunde.
Jrue Holiday ukrao je loptu Devinu Bookeru, koji je do tada zabio 40 poena, pobjegao u kontru, pričekao da dojuri Giannis Antetokounmpo, a onda mu bacio alley-oop dodavanje za spektakularno zakucavanje.
JRUE STEAL. GIANNIS DUNK!!! pic.twitter.com/O0KhiXILBV
VIDEO: Arena Sport
Greek Freak je dobio i slobodno bacanje, kojim je mogao 13.5 sekundi prije kraja odvesti Buckse na prednost od dva poena, ali je promašio pa uhvatio skok nakon vlastitog promašaja i na kraju je s linije slobodnih bacanja utakmicu odlučio Khris Middleton.
Antetokounmpo je utakmicu završio s 32 koša, devet skokova i šest asistencija. Nitko prije njega u povijesti NBA finala nije imao prosjeke veće od 30 koševa, 10 skokova, pet asistencija i 60% šuta iz igre.
No player has ever averaged 30/10/5 on 60 FG% in a Finals series. Until Giannis.

32.3 PPG
13.0 RPG
5.6 APG
1.4 SPG
1.2 BPG
61.2 FG%

The Greek Freak is a one of one. pic.twitter.com/rTF3slzvWT",sport
https://web.archive.org/web/20210719095306/https://www.index.hr/vijesti/clanak/netko-s-nadvoznjaka-na-autocesti-bacao-kamenje-na-madjarske-aute-cetiri-su-ostecena/2291543.aspx,netko-s-nadvoznjaka-na-autocesti-bacao-kamenje-na-madjarske-aute-cetiri-su-ostecena,"JUČER između 15.30 i 17.30 na autocesti Zagreb - Goričan kod Turčišća nepoznati počinitelj je oštetio četiri osobna automobila mađarskih registarskih oznaka.
Automobili su oštećeni kamenjem koje je netko bacao s nadvožnjaka. 
Oštećena su vjetrobranska stakla, stražnja desna vrata, prednji branik i poklopac motora.
Materijalna šteta procjenjuje se na nekoliko desetaka tisuća kuna.
 ",vijesti
https://web.archive.org/web/20210719095417/https://www.index.hr/sport/clanak/njemacka-olimpijska-reprezentacija-napustila-teren-nakon-rasisticke-uvrede/2291245.aspx,njemacka-olimpijska-reprezentacija-napustila-teren-nakon-rasisticke-uvrede,"NJEMAČKA olimpijska nogometna reprezentacija povukla se s terena pet minuta prije kraja prijateljske utakmice s Hondurasom, nakon što je jedan njen igrač navodno uvrijeđen na rasnoj osnovi.
Jordan Torunarigha 23-godišnji je branič Herthe i sin Ojokojoa Torunarighe, nekadašnjeg nigerijskog napadača koji je 90-ih igrao za Chemnitzer.
""Igra je morala biti prekinuta pet minuta prije kraja pri rezultatu 1:1. Nakon što je naš igrač Jordan Torunarigha rasistički uvrijeđen, njemačka momčad zajednički je napustila teren"", objavila je njemačka olimpijska reprezentacija.
Das Spiel musste fünf Minuten vor Ende beim Stand von 1:1 abgebrochen werden. Nachdem unser Spieler Jordan Torunarigha rassistisch beleidigt wurde, hat die deutsche Mannschaft gemeinsam das Feld verlassen. #WirfuerD #GERHON
Njemački savez naknadno je potvrdio dijelu medija da je uvredu uputio jedan od igrača Hondurasa.
Utakmica se igrala u japanskoj Wakayami bez prisustva gledatelja.
Honduraški savez objavio je da se radilo o nesporazumu.
Ovo nije prvi put da je Torunarigha meta rasističkih uvreda. Prošle su ga godine na takav način provocirali navijači Schalkea, zbog čega je njemački savez kaznio klub iz Gelsenkirchena s 50.000 eura.",sport
https://web.archive.org/web/20210719095546/https://www.index.hr/magazin/clanak/nokti-vole-sareno/2289648.aspx,nokti-vole-sareno,"NIŠTA ne podiže raspoloženje kao dobra i šarena manikura, zato upoznajte neodoljivi svijet essence shine last & go lakova.
Neka ovoga ljeta na vašim noktima zavladaju boje!  Dašak ljetnog raspoloženja donose vam i essence shine last & go gel lakovi za nokte!
Za svaki savršen ljetni look dobra manikura i pedikura je must-have.
essence shine last & go gel lakovi za nokte dostupni u mnoštvo različitih boja i nijansa omogućavaju vam da pronađete savršenu nijansu za sebe.
Formula s gel-efektom osigurava optimalnu trajnost, intenzivnu boju i nevjerojatan sjaj.
Vegan lakovi za nokte s glatkim završetkom dostupni su u super visoko-pigmentiranim i šarenim nijansama i brzo se suše.
Formula s gel-efektom osigurava optimalnu trajnost, intenzivnu boju i nevjerojatan sjaj.
Iako većina nas lak za nokte bira prema odjevnim kombinacijama, ljeto je doba kada boju laka možemo da kombiniramo kako želimo.
Ljubiteljice crvenih noktiju ne moraju ih se odreći preko ljeta ako žele biti u trendu. Savjetujemo jarke crvene boje i one s narančastim tonovima, a za one koje su spremne napraviti odmak od klasične crvene - narančasti lak. Nokti u narančastoj ili crvenoj boji odlično se stapaju s tamnim tenom.

shine last & go! gel lak za nokte 14 - do you speak love?
                                essence shine last & go! gel lak za nokte 16 - fame fatal
Ukoliko ste ljubiteljica prirodnog izgleda svijetlije nijanse će vašim noktima dati divan, prirodan sjaj i zdrav izgled. A upravo je takva nijansa essence shine last & go! gel lak za nokte 04 -millennial pink.
 
essence shine last & go! gel lak za nokte 04 - millennial pink
Za večernje izlaske dodajte lak sa šljokicama u nijansi  23 party time i spremni ste za zabavu.
                                    
essence shine last & go! gel lak za nokte - 23 party time
Bijeli lak za nokte omiljen je među među trendsetericama širom svijeta,  a razlog je kontrast svijetlog laka za nokte i tamnog tena. Nokti dolaze do izražaja i odlično pristaju uz preplanuli ten. 

essence shine last & go! gel laku za nokte 33 - wild white ways
Iako su plava i zelena hladne boje, savršeno se uklapaju uz preplanuli ten. Mint zelena, tirkizno plava, jarko plava nijansa jako su poželjne. Nokti u tim bojama sigurno neće proći ne primijećeno.  
                                                                                                         
essence shine last & go! gel lak za nokte 76 - Frozen Mint
Crni lak za nokte vašim rukama daju iluziju svjetlijeg tena i čine ih neodoljivim a ističe se i kao beauty favorit koji obožavamo tijekom čitave godine. 
                                 
essence shine last & go! gel lak za nokte 46 - black is back
 
Kako bi vaša manikura bila postojana i izdržala sve ljetne izazove ne zaboravite na bazni lak i nadlka
Kako bi lak u boji savršeno prianjao na vaš nokat, trebate mu osigurati glatku površinu. essence extreme last bazni lak koji, osim što će stvoriti savršenu podlogu, značajno produžuje trajnost laka za nokte, brzo se suši i sprječava promjenu boje noktiju. Ovaj bazni lak trebao bi biti dio svake manikure i pedikure!

essence extreme shine nadlak bezbojan je i prekriva nokte zaštitnim slojem, sprječava ljuštenje, brzo se suši i stvara izuzetan sjaj. Nakon što ste nokat tretirali baznim lakom i lakom u svojoj omiljenoj boji, pričekajte da se nokat potpuno osuši i na kraju nanesite nadlak. Iznimna postojanost i gel sjaj zajamčeni su!

Uz express dry kapi za brzo sušenje laka manikura će biti spremna za 60 sekundi! Osim što će ti se uz samo nekoliko ovih kapi lak osu šiti brzinom svjetlosti, svojim ćeš noktima i koži oko noktiju podariti i dodatnu njegu! Za to su zaslužni vitamin E i bademovo ulje! I više ti ništa drugo ne treba…
",magazin
https://web.archive.org/web/20210719095306/https://www.index.hr/vijesti/clanak/nova-studija-lijekovi-za-kolesterol-mogu-smanjiti-rizik-od-smrti-zbog-covida/2291342.aspx,nova-studija-lijekovi-za-kolesterol-mogu-smanjiti-rizik-od-smrti-zbog-covida,"LIJEKOVI za snižavanje razine kolesterola mogu povećati šansu za preživljavanje kod zaraze covidom-19 i smanjiti rizik od razvoja težeg oblika te bolesti, pokazuju rezultati novog istraživanja. 
Analiza više od 10.000 ljudi primljenih u 140 bolnica u SAD-u otkrila je da su statini, lijekovi koji snižavaju kolesterol, te lijekovi za krvni tlak smanjili smrtnost od koronavirusa za 40 posto među onima koji su ih uzimali prije hospitalizacije.
Smanjeni rizik od smrti bio je veći kod onih koji su uzimali samo statine (46 posto) nego kod pacijenata koji su koristili isključivo lijekove za povišeni krvni tlak (27 posto). 
Ublažavanje upala u tijelu
Sličan odnos rezultata je i po pitanju napredovanja bolesti; osobe koje su se liječile statinima imale su 25 posto manji rizik od razvoja težeg oblika, dok je kod onih koji su pili lijekove za tlak taj rizik iznosio 11 posto. 
Prednosti su ostale zabilježene čak i nakon što su znanstvenici uzeli u obzir konzumaciju drugih lijekova, zdravstvene uvjete i druge podatke o pacijentima, uključivo i njihovo zdravstveno osiguranje.
Dobrobit lijekova je u tome što oni mogu ublažiti upale u tijelu koje često uzrokuju teške ishode zaraženih koronavirusom, tvrde istraživači.
""Mogu zaštititi oboljele od covida, posebno one koji pate od hipertenzije i kardiovaskularnih bolesti""
Studija je objavljena u petak u časopisu PLOS ONE. 
''Na početku pandemije zanimalo nas je hoće li lijekovi za liječenje bolesti kardiovaskularnog sustava negativno utjecati na infekcije uzrokovane covidom-19'', kazala je autorica istraživanja Lori Daniels.
''Otkrili smo da ne samo da su statini i lijekovi za liječenje hipertenzije sigurni već da oni mogu zaštititi oboljele od koronavirusa, posebno one koji pate od hipertenzije i kardiovaskularnih bolesti'', dodala je Daniels, profesorica na Kalifornijskom sveučilištu. ",vijesti
https://web.archive.org/web/20210719095417/https://www.index.hr/sport/clanak/novi-slucaj-koronavirusa-u-tokiju-sada-kod-ceha/2291311.aspx,novi-slucaj-koronavirusa-u-tokiju-sada-kod-ceha,"JEDAN od čeških trenera na Olimpijskim igrama, tj. članova Stručnog stožera, pozitivan je na koronavirus, objavljeno je danas.
Bio je negativan na dva testa uoči polaska u Tokio te nije pokazivao nikakve simptome zaraze, ali na zadnjem je testu bio pozitivan te je sada u izolaciji, kao i nekoliko njegovih bliskih kontakata. Nisu objavljena imena osoba u izolaciji.
Drugi je to slučaj zaraze u Olimpijskom selu. Ranije danas prijavljen je pozitivan test kod jednog od radnika u selu.",sport
https://web.archive.org/web/20210719095417/https://www.index.hr/sport/clanak/nurkicu-amerikanci-ne-daju-cjepiva-za-cijelu-bih-ne-znam-vise-sto-da-radim/2290933.aspx,nurkicu-amerikanci-ne-daju-cjepiva-za-cijelu-bih-ne-znam-vise-sto-da-radim,"NAJBOLJI košarkaš iz BiH pokušao je otkupiti goleme količine cjepiva protiv covida od SAD-a i donirati ih svojoj zemlji.
Jusuf Nurkić izgubio je obožavanu baku i druge članove obitelji od početka pandemije i cjepiva smatra najjačim oružjem u borbi protiv virusa koji je donio 200.000 pozitivnih i skoro 10.000 smrtnih slučajeva u zemlji u kojoj je procijepljeno tek oko 5% stanovništva, piše ESPN u velikom tekstu o posljedicama koronavirusa po NBA ligu.
""Tamo imaju samo donacije, a to nije dovoljno za cijepiti sve ljude. Pokušao sam otkupiti dovoljno cjepiva za cijelu zemlju, izračunao koliko novca treba, napravio cijeli plan, ali to nije moguće. Čak i ako pronađemo cjepiva, zakoni SAD-a ne dopuštaju prodaju dok Amerikanci ne budu procijepljeni. Ne znam više što da radim, sve sam pokušao"", rekao je Nurkić.
Košarkaš je frustriran zbog toga što SAD ima ogromne količine cjepiva koje propadaju jer se brojni Amerikanci ne žele cijepiti, a njegovoj bi zemlji itekako koristile.
""Toliko zemalja pati, a SAD, koji je očito broj jedan u svijetu, ima cjepiva koja ljudi ne žele. Čovječanstvo nas je iznevjerilo. Zar ne bi sve zemlje trebale dobiti nešto od tih cjepiva?"" rekao je Nurkić za ESPN.
A post shared by Jusuf Nurkić (@bosnianbeast27)
Prošlog ljeta, dok je sa svojim Portland Trail Blazersima završavao NBA sezonu u Orlandu, Nurkić je dobio vijest da mu je preminula baka.
""Preživjela je covid nakon 17 dana, a onda je 19. dan dobila srčani udar. Nevjerojatno. Želio sam samo sjesti na avion i otići kući na sprovod. Da mogu ponovno birati, vjerojatno bih to i učinio, ali teško je kad si tako daleko"", objasnio je reprezentativac BiH.",sport
https://web.archive.org/web/20210719095306/https://www.index.hr/vijesti/clanak/obala-nam-je-narancasta-a-stizu-nam-britanci-hoce-li-nas-to-gurnuti-u-crveno/2291278.aspx,obala-nam-je-narancasta-a-stizu-nam-britanci-hoce-li-nas-to-gurnuti-u-crveno,"U HRVATSKOJ je u petak potvrđen 131 novi slučaj zaraze, što je porast od 50 posto u odnosu na prošli petak.
Priobalni krajevi - od Istre do Dubrovnika, u kojima se bilježi najveći broj slučajeva, zbog takvog su se rasta u četvrtak našli označeni narančastom bojom na važnoj karti Europskog centra za kontrolu i prevenciju bolesti (ECDC).
Iz Istarske županije stižu prosvjedi jer smatraju da su oni nepravedno kažnjeni time što su svrstani u istu regiju, budući da imaju dobru epidemiološku situaciju.

Pritom treba imati na umu da se u broj novozaraženih u Hrvatskoj ne ubrajaju turisti iz drugih zemalja kod kojih je tijekom boravka u našoj zemlji utvrđena infekcija.
Uskoro nam dolaze prvi britanski turisti
Epidemiolozi upozoravaju da bi se situacija mogla dodatno pogoršati kada u našu zemlju počnu stizati britanski turisti. Naime, Velika Britanija će u ponedjeljak postati prva država koja će ukinuti zakonsku obavezu nošenja maski i držanja razmaka.
S ukidanjem mjera Britanci će moći slobodno putovati, a od ponedjeljka će ponovno krenuti zrakoplovi na sezonskim linijama za Hrvatsku. Na zadarski aerodrom već u ponedjeljak navečer trebao bi sletjeti Ryanairov zrakoplov iz Londona, a dan kasnije i iz Manchestera.
U Velikoj Britaniji raste broj hospitalizacija i smrti
No, u toj zemlji u četvrtom valu epidemije broj novozaraženih raste brzinom većom nego u prethodnim valovima. U petak je ondje zabilježeno više od 50.000 novozaraženih, a stručnjaci strahuju da bi nakon popuštanja mjera njihov broj vrlo brzo mogao dosegnuti 100.000 dnevno. Budući da u Velikoj Britaniji dominira delta soj virusa, koji je oko 60 posto zarazniji od alfe, postoje opravdani strahovi da bi dolazak Britanaca mogao pridonijeti njegovu širenju u Hrvatskoj. Pritom treba istaknuti da u Splitsko-dalmatinskoj županiji delta soj već dominira, s oko 70% udjela. Takva situacija mogla bi uzrokovati velike probleme jer hrvatski građani nisu ni približno tako dobro procijepljeni kao britanski.
Iako Hrvatska od Britanaca traži covid-potvrde, iskustvo s koncertom u Nizozemskoj pokazuje da se okupljanja mogu pretvoriti u velika žarišta unatoč oprezu. Naime, na nedavno održanom festivalu Verknipt u nizozemskom gradu Utrechtu zarazilo se više od 1000 ljudi, iako su svi morali imati covid-potvrde i morali su se pridržavati epidemioloških mjera.

Hospitaliziranima je žao što se nisu cijepili kad su imali priliku za to 
Broj hospitalizacija i smrtnih slučajeva u Velikoj Britaniji za sada je značajno manji nego što je bio pri istim brojevima novozaraženih prije masovne kampanje cijepljenja. No, u petak su zabilježena 63 smrtna slučaja, što je značajan porast u odnosu na tjedan ranije, dok je broj hospitalizacija u Engleskoj u prošlih tjedan dana narastao za 70%.
BBC je danas prenio dramatična iskustva nekih hospitaliziranih ljudi koji su jako požalili što se nisu cijepili, misleći da im se ništa ne može dogoditi, budući da se nisu smatrali rizičnima.
""Ponudili su mi cjepivo, ali bio sam arogantan"", rekao je Faisal Bashir, 54-godišnjak odličnog zdravlja i kondicije.
""Išao sam u teretanu, vozio bicikl, hodao i trčao. S obzirom na to da sam bio jak i zdrav, nisam mislio da mi cjepivo treba. To je također značilo da ne bih riskirao ako bi se ispostavilo da nije sigurno. No, istina je bila da virus nisam mogao izbjeći. Ipak me dohvatio. Ne znam kako i gdje"", rekao je Faisal.
""Ljudi pune bolnice riskirajući i to je pogrešno. Osjećam se užasno. Osjećam se tako loše zbog toga i nadam se da ću svojim izjavama pomoći drugima da to izbjegnu"", dodao je.
Iz narančastog se lako sklizne u crveno
Epidemiološka situacija u Hrvatskoj trenutno je neusporedivo povoljnija nego u Velikoj Britaniji, iako nam je obala označena narančastom bojom. Velika Britanija trenutno ima sedmodnevni prosjek od oko 550 novozaraženih na milijun stanovnika, dok Hrvatska ima oko samo 22 (karta dolje).

Više hrvatskih stručnjaka upozorilo je da je iz narančastog puno lakše prijeći u crveno nego u zeleno, osobito zato što delta soj može zaraziti i one koji su preboljeli covid-19 i one koji su cijepljeni, osobito ako su primili samo jednu dozu. To, pak, znači da bismo ove godine također mogli imati kraj turističke sezone prije kraja ljeta. Naime, ako dođemo na crvenu listu, povratak turista u matične zemlje će se zakomplicirati, pa se može očekivati otkazivanje rezervacija. To bi osobito moglo biti problem za zemlje koje će imati bolju epidemiološku situaciju od naše.
U crvenom je završila mnogo procjepljenija Malta
Kako se brzo epidemija može razbuktati, čak i u mnogo bolje procijepljenim zemljama nego što je Hrvatska, kada se proširi delta soj, zorno pokazuju zemlje poput Nizozemske, Cipra i Malte, koje su posljednjih dana završile na crvenoj listi. Malta je do sada cijepila oko 80% svoje populacije s dvije doze, dok je Hrvatska procijepila samo 32%. Ispitivanja su pokazala da dvije doze cjepiva pružaju dobru zaštitu od zaraze, a osobito od hospitalizacije i smrti. No jedna doza pruža relativno slabu zaštitu.
Istraživanje francuskog Instituta Pasteur, nedavno objavljeno u časopisu Nature, pokazalo je da su razine neutralizirajućih protutijela koja stvara jedna doza cjepiva Pfizera i AstraZenece protiv varijante delta bile ""gotovo neprimjetne"". Primjena dvije doze generirala je neutralizirajući odgovor kod 95% osoba, s time da su titri protiv delte bili 3 do 5 puta manji nego protiv alfe.
Jednostavna računica za Maltu pokazuje da je uz učinkovitost od 95% i procijepljenost od 80% zaštićeno oko 75% populacije, a i oni slabije nego protiv alfe, što očito nije dovoljno da bi se potpuno suzbilo širenje delta soja.
To znači da bi scenarij u puno slabije procijepljenoj Hrvatskoj s dolaskom delte mogao biti sličan ili još gori nego u Malti i drugim zemljama koje su se u kratkom vremenu našle na crvenoj listi.
1200 znanstvenika protiv prebrzog otvaranja Velike Britanije
U petak je 1200 svjetskih znanstvenika u otvorenom pismu osudilo plan britanskog premijera Borisa Johnsona da od ponedjeljka ukine praktički sve mjere u Engleskoj, ističući da je to prijetnja cijelom svijetu.
Upozorili su da taj plan stvara plodno tlo za pojavu varijanti koronavirusa koje su otporne na cjepiva. U pismu poslanom uglednom medicinskom časopisu Lancet, koje potpisuje 1200 znanstvenika, uključujući vladine savjetnike iz Novog Zelanda, Izraela i Italije, stoji kako bi pozicija Britanije kao ključne za globalni promet značila da bi se svaka nova varijanta koronavirusa iz te zemlje mogla brzo proširiti ostatkom svijeta.
> Upozorenje 1200 znanstvenika: Ukidanje mjera u Engleskoj prijeti cijelom svijetu
Već sada imamo 70% delte u Splitsko-dalmatinskoj županiji
Već sada, prije dolaska britanskih gostiju, u Splitsko-dalmatinskoj županiji 70% novozaraženih ima delta soj. Kada se uzme u obzir da je u toj županiji cijepljeno 39.8% ljudi, a u ostatku Hrvatske oko 45%, te da nam delta može doći i iz drugih zemalja, a ne samo iz Velike Britanije, jasno je da imamo eksplozivnu kombinaciju.
Ravnateljica županijskoga Nastavnog zavoda za javno zdravstvo Željka Karin upozorila je da cijela Hrvatska živi od turizma.
""Rastu nam brojke uglavnom mlađe dobne skupine. Oni šire zarazu starijima, pa i danas, ali i jučer, među novooboljelima imamo cijele obitelji"", rekla je u petak Karin.
Hrvatski stručnjaci upozorili su više puta da nije nevažno hoće li nam porast broja novozaraženih biti nekoliko posto ili nekoliko desetaka posto. Ako bude nekoliko posto, ulazak u crveno bit će odgođen, no ako to bude nekoliko desetaka posto, do crvenog ćemo stići vrlo brzo. Kako pokazuje karta ECDC-a, uz dvotjednu incidenciju do 200 novozaraženih možemo ostati u narančastom, međutim kada prijeđemo tu granicu, ulazimo u crveno. Pritom treba istaknuti da smanjenje testiranja nije rješenje, jer se ECDC u određivanju boje također upravlja udjelom pozitivnih među testiranima.
> Thompson će pjevati u Sinju, u prodaji 5000 karata. Karin: Ne znam što bih rekla...
Dolazak Britanaca neće biti presudan
Prerani završetak sezone može se spriječiti samo kombinacijom epidemioloških mjera - cijepljenjem, održavanjem distance, nošenjem maske u zatvorenom, održavanjem higijene i sl. Ako u tome ne uspijemo, suočit ćemo se s golemim gospodarskim i zdravstvenim štetama, a na jesen možda i s novim lockdownom.
Drugim riječima, dolazak Britanaca neće biti presudan u razvoju naše situacije. Bit će to odluke naših ljudi i vlasti - lokalnih i nacionalnih.",vijesti
https://web.archive.org/web/20210719095546/https://www.index.hr/magazin/clanak/ocjenjivao-izgled-svoje-cure-dok-je-ona-stajala-iza-njega-nije-dobro-proslo/2291532.aspx,ocjenjivao-izgled-svoje-cure-dok-je-ona-stajala-iza-njega-nije-dobro-proslo,"NA TIKTOKU je osvanula snimka muškarca kako na ulici ocjenjuje izgled djevojaka koje mu pokazuje drugi muškarac.
""Čista desetka, materijal za ženidbu"", rekao je muškarac kad je vidio fotografiju jedne influencerice. ""Ti si single onda?"" upitao ga je drugi muškarac. ""Ne, ne, imam curu"", odgovorio je muškarac dok je iza njega stajala djevojka, vidno šokirana.
Does this count as cheating? @lizakaido #foryoupage #fyp #public #spreadlove #dating #girlfriend #viral #foryou #fypシ
""Kako bi ocijenio svoju curu?"" upitan je zatim.
""4 od 10"", odgovorio je on. ""Što bi učinio da je tvoja cura sad iza tebe?"" upitao ga je ""voditelj"".
""Nema šanse da je ona iza mene"", samouvjereno je zaključio pa dobio šamar od šokirane djevojke.",magazin
https://web.archive.org/web/20210719095306/https://www.index.hr/vijesti/clanak/od-sada-mozete-trgovati-cijenom-dionica-virgin-galactica-i-iz-hrvatske/2290006.aspx,od-sada-mozete-trgovati-cijenom-dionica-virgin-galactica-i-iz-hrvatske,"OVO JE uzbudljiv mjesec za Virgin Galactic, jer su dionice ponovno u porastu i zaintrigirale su maštu investitora. Cijena dionica tvrtke porasla je za 44% u posljednjem mjesecu, a ove godine za 90%.
Fortrade, za sve koji su zainteresirani naučiti kako trgovati cijenom dionica Virgin Galactica (takozvani financijski ugovor za razliku, engl. CFD) ili jednostavno žele proširiti svoje znanje, pripremio je besplatni vodič “Kako trgovati cijenom dionica Virgin Galactica“. Vodič je prilagođen svim razinama znanja i možete ga preuzeti preko linka ispod.
Besplatni vodič Kako trgovati cijenom dionica Virgin Galactica preuzmite ovdje.

U svijesti mnogih trgovaca, dionice Virgina postale su sinonim za novu svemirsku utrku između milijardera Sir Richard Bransona i Jeffa Bezosa. Branson je osnivač Virgin Galactica, a Bezos je osnovao konkurentsku tvrtku Blue Origin. Obje tvrtke se bore da postanu prva tvrtka koja će klijente poslati u orbitu što će označiti početak masovnijih svemirskih putovanja.
Blue Origin je najavio da će Bezos i njegov brat putovati u svemir 20. srpnja.  Virgin je 1. srpnja odgovorio najavljujući da planiraju poslati Bransona u svemir 9 dana ranije, 11. srpnja.
Besplatni vodič Kako trgovati cijenom dionica Virgin Galactica preuzmite ovdje.

5. lipnja Virgin je dobio odobrenje od FAA, sigurnosnog regulatora za slanje putnika u svemir. Virgin je prva i jedina tvrtka koja je do sada dobila radnu dozvolu, što uzrokuje ogroman optimizam među investitorima. Dionice Virgin Galactica porasle su tada za 40%.
Virgin je već rezervirao karte za više od 600 ljudi koji žele putovati u orbitu, a cijene počinju od oko 250.000 dolara za povratnu kartu. Ovaj mjesec obećava da će biti ključan za tvrtku dok svijet gleda u nebo kako bi vidio tko će pobijediti u svemirskoj utrci.
Besplatni vodič Kako trgovati cijenom dionica Virgin Galactica preuzmite ovdje.
Izvori: Reuters, CNBC, Marketwatch
CFD-ovi su složeni instrumenti i imaju visok rizik od brzog gubitka novca zbog financijske poluge. 73% računa malih ulagatelja izgubi novac tijekom trgovanja CFD-ovima. Trebali biste razmotriti razumijete li kako CFD-ovi funkcioniraju te možete li si priuštiti preuzimanje visokog rizika od gubitka novca. Budite svjesni: možete izgubiti sve, no ne više od salda na računu za trgovanje. Ti proizvodi možda nisu prikladni za sve klijente, stoga svakako morate biti sigurni da razumijete rizike i potražiti neovisan savjet. Ovaj materijal ne predstavlja ponudu ili zahtjev za transakcijom u bilo kojem financijskom instrumentu. Fortrade odbacuje svaku odgovornost za bilo kakvu uporabu ovih informacija, kao niza bilo kakve posljedice koje nastanu kao posljedica uporabe ovih informacija. Ne daju se bilo kakva jamstva točnosti ili potpunosti tih informacija te, stoga, svaka osoba koja djeluje na temelju tih informacija, čini to u potpunosti na vlastiti rizik. Informacije na ovom web-mjestu nisu namijenjene za stanovnike Sjedinjenih Država, Belgije ili Francuske i nisu zamišljene da budu distribuirane ili korištene od strane bilo koje osobe, u bilo kojoj državi ili jurisdikciji u kojima bi takva distribucija ili upotreba bila u suprotnosti s lokalnim zakonima ili regulativom.",vijesti
https://web.archive.org/web/20210719095417/https://www.index.hr/sport/clanak/olimpijac-nestao-u-japanu-ostavio-je-poruku-u-hotelu/2291242.aspx,olimpijac-nestao-u-japanu-ostavio-je-poruku-u-hotelu,"JULIUS SSEKITOLEKO, dizač utega iz Ugande, nestao je u Japanu.
Ssekitoleko je u Tokio stigao kao član olimpijskog tima svoje zemlje, i to još u lipnju, a tjedan dana prije početka Igara izgubio mu se svaki trag. Njegova reprezentacija boravila je u Izumisanu, gradu kraj Osake, odakle je 20-godišnji Ssekitoleko otišao i iza sebe ostavio poruku.
""Sve moje stvari predajte mojoj supruzi. Želim ostati živjeti u Japanu jer se ne želim vratiti u Ugandu"", napisao je.
Da nešto nije u redu, njegovi sunarodnjaci shvatili su kad se Ssekitoleko nije pojavio na redovitom testiranju na koronavirus. Nije ga bilo ni u hotelskoj sobi u kojoj je nađena samo spomenuta poruka. Sigurnosne kamere su ga navodno snimile kako kupuje kartu za vlak za Nagoyu iako nije poznato je li odmah otputovao prema tom gradu.
Predsjednik Olimpijskog odbora Ugande rekao je da je Ssekitoleko osvojio broncu na afričkom prvenstvu i da su ga smatrali dovoljno iskusnim da ide na Igre. Dodao je da sportaš dolazi iz siromašne obitelji i da je vjerojatno zato odlučio potražiti posao u Japanu.
 ",sport
https://web.archive.org/web/20210719095417/https://www.index.hr/sport/clanak/otkriveni-detalji-krovinovicevog-transfera-u-hajduk-odrice-se-velike-zarade/2291520.aspx,otkriveni-detalji-krovinovicevog-transfera-u-hajduk-odrice-se-velike-zarade,"PORTUGALSKA A Bola piše da je Filip Krovinović (25) već u Hrvatskoj. Očekuje ga potpis ugovora s Hajdukom nakon što prođe medicinske preglede.
Krovinović s Benficom ima još godinu dana ugovora, no portugalski klub će ga pustiti u Hajduk bez odštete samo kako bi uštedio dva milijuna eura njegove plaće, dodaje isti izvor. To znači da će se i Krovinović odreći određene svote jer je gotovo nemoguće očekivati da će mu Hajduk dati istu plaću kao i Benfica.
Hajduk će tako bez odštete dovesti igrača za kojeg je već dugo zainteresiran. Poznato je i to da je Krovinović veliki navijač Hajduka.
U Benfici potjeran zbog incidenta
Hrvatski veznjak otpisan je u Benfici zbog incidenta prije deset dana. Podsjetimo, Benfica je igrala prijateljsku utakmicu protiv Covilhe, u kojoj je u svakom poluvremenu igrala jedna momčad, a Krovinović je bio jedini igrač Benfice koji nije odigrao ni minute. Nakon utakmice je snimljen kako u razgovoru s nepoznatom osobom vrijeđa trenera Jorgea Jesusa.
Nakon toga je izbačen s priprema.
Krovinović je prije šest godina iz Zagreba otišao u Rio Ave. Hajduk je i tada bio zainteresiran za njega. U srpnju 2017. potpisao je za Benficu, u kojoj su ga zaustavile ozljede. Uslijedile su posudbe u WBA i Nottingham Forrest, a ovog se ljeta vratio u Benficu, koja na njega ne računa. 
Grafika: Sofascore za IndexSport
 ",sport
https://web.archive.org/web/20210719095417/https://www.index.hr/sport/clanak/panika-u-tokiju-koronavirus-usao-u-olimpijsko-selo/2291184.aspx,panika-u-tokiju-koronavirus-usao-u-olimpijsko-selo,"DIREKTOR Olimpijskih igara u Tokiju Toshiro Muto potvrdio je na press-konferenciji da je u Olimpijskom selu zabilježen prvi slučaj koronavirusa.
Organizatori Igara strahuju da bi se virus mogao proširiti među sportašima te da bi Igre mogle drastično povećati broj zaraženih koronavirusom u Japanu. To je već 45. slučaj zaraze covidom među ljudima vezanim za organizaciju, ali prvi u objektima u kojima bi od 23. srpnja do 8. kolovoza trebali boraviti sportaši. Identitet zaražene osobe nije objavljen, ali je Muto rekao da je riječ o stranoj osobi koja u Olimpijskom selu radi na organizaciji. 
Japan bilježi stalan rast broja zaraženih, a javnost je sve više protiv održavanja Igara u strahu da će oni koji dođu u Tokio sa sobom donijeti nove sojeve virusa. Japanske vlasti su još u ožujku zabranile dolazak stranih gledatelja na Igre, da bi ovog mjeseca objavile da neće uopće biti gledatelja na olimpijskim borilištima.
Brojni sportaši, poput Nicka Kyrgiosa, odustali su od nastupa u Tokiju, a japanski mediji pišu da su tisuće volontera odustale od pomaganja organizaciji. Na Igrama bi trebalo sudjelovati više od 11.000 sportaša od kojih je, prema podacima Međunarodnog olimpijskog odbora, cijepljeno njih oko 85 posto.
Japan kaska za zapadom kad je riječ o cijepljenju. Samo 20 posto odraslog stanovništva je potpuno cijepljeno u usporedbi s 48 posto u SAD-u i 52 posto u Velikoj Britaniji.",sport
https://web.archive.org/web/20210719095306/https://www.index.hr/vijesti/clanak/pilot-leteceg-balona-u-sadu-se-zapetljao-u-opremu-pao-s-velike-visine-i-umro/2291549.aspx,pilot-leteceg-balona-u-sadu-se-zapetljao-u-opremu-pao-s-velike-visine-i-umro,"PILOT balona na vrući zrak preminuo je nakon što se u četvrtak u Vermontu zapleo u opremu, ispao iz balona i pao na tlo.
Policija države Vermont (VSP) kazala je kako se radi o 72-godišnjem pilotu Brianu Bolandu iz Post Millsa u Vermontu. Balon s četvero putnika poletio je u četvrtak kasno popodne. Nakon nekog vremena ponovno se spustio na tlo. Košara balona se prevrnula pri čemu je ispao jedan od putnika, ali nije zadobio ozbiljne ozljede.
Zapetljao se u opremu
Kada se košara tijekom leta počela naginjati, Boland se ""zapetljao u opremu pričvršćenu za balon“, navodi policija i dodaje kako je pao nasred polja te bio proglašen mrtvim na licu mjesta, piše CNN.
Balon se nakon pada pilota nastavio još nekoliko kilometara kretati prema sjeveru, a zatim se zapleo u drveće. Preostala tri putnika su se nakon toga spustila na tlo.
Istraga nesreće je u tijeku.",vijesti
https://web.archive.org/web/20210719095417/https://www.index.hr/sport/clanak/pogledajte-fotomontazu-kojom-se-mayweather-na-instagramu-narugao-mcgregoru/2290376.aspx,pogledajte-fotomontazu-kojom-se-mayweather-na-instagramu-narugao-mcgregoru,"FLOYD MAYWEATHER JR. ne prestaje ismijavati Conora McGregora.
Nakon što se pohvalio zaradom od kladionice na njegovom porazu od Dustina Poiriera tijekom UFC 264 eventa u Las Vegasu, sad je otišao i korak dalje.
McGregor je, podsjetimo, krajem prve runde slomio gležanj i pao na parter, nakon čega je liječnik prekinuo borbu. McGregor je tako upisao drugi poraz u tri meča od Poiriera i treći u zadnja četiri meča u UFC-u.
Upravo lom McGregorovog gležnja Mayweather je istaknuo u svojoj posljednjoj objavi na Instagramu, na kojem je objavio fotomontažu irskog borca.
Objavu dijeli Floyd Mayweather (@floydmayweather)",sport
https://web.archive.org/web/20210719095417/https://www.index.hr/sport/clanak/pogledajte-kako-se-krajinovic-potpuno-slomio-nakon-poraza-i-zaplakao/2291444.aspx,pogledajte-kako-se-krajinovic-potpuno-slomio-nakon-poraza-i-zaplakao,"SRPSKI tenisač Filip Krajinović u finalu Hamburga izgubio je od Pabla Carrena 6:2, 6:4. Krajinoviću je ovo bilo četvrto finale u karijeri i svaki je put izgubio.
""Čestitao bih Pablu. Bio si previše dobar danas, zaslužio si titulu"", rekao je Krajinović poslije meča.
""Ovo je bilo moje četvrto finale i još nisam osvojio nijedan trofej. Nadam se da hoću jednog dana.""
Poraz je teško pao srpskom igraču, koji je i zaplakao. Publika ga je podržala ovacijama.
► KLIKNI OVDJE I POGLEDAJ VIDEO",sport
https://web.archive.org/web/20210719095417/https://www.index.hr/sport/clanak/pogledajte-sudar-hamiltona-i-verstappena-zbog-kojeg-je-prekinuta-utrka/2291427.aspx,pogledajte-sudar-hamiltona-i-verstappena-zbog-kojeg-je-prekinuta-utrka,"VELIKA NAGRADA Velike Britanije, koja se vozi na stazi Silverstone, morala je biti prekinuta već u prvom krugu nakon sudara u kojem su sudjelovala dvojica vodećih vozača u ukupnom poretku.
Lewis Hamilton iskoristio je nešto slabiji start Maxa Verstappena i odmah napao čelno mjesto koje je Verstappen zaslužio jučerašnjom pobjedom u sprint-kvalifikacijama. Došlo je do kontakta, pri čemu je zadnji desni kotač Verstappenovog Red Bulla odvojen od bolida, a nizozemski vozač nastavio je nekontrolirano kliziti po stazi.
Zabio se pri velikoj brzini u zaštitnu ogradu.
Hamiltonov bolid nije pretrpio značajnija oštećenja u tom sudaru, ali je britanski vozač dobio kaznu od 10 sekundi.  
Međusobne optužbe
Optužbe za sudar dolaze iz oba boksa. Hamilton tvrdi da je ostavio dosta prostora Verstappenu, dok iz Red Bullove garaže uopće ne dvoje da je krivnja na Mercedesovom vozaču.
''Naš najveći rezultat dana je to što je Verstappen uspio na svojim nogama izaći iz bolida'', poručio je Red Bullov Christian Horner.
U VN Velike Britanije, desetu utrku sezone, Verstappen je ušao kao vodeći vozač sa 185 osvojenih bodova. Hamilton je na drugom mjestu s 33 boda manje.
► KLIKNI OVDJE I POGLEDAJ SUDAR HAMILTONA I VERSTAPPENA",sport
https://web.archive.org/web/20210719095417/https://www.index.hr/sport/clanak/preminuo-bivsi-nogometni-izbornik-jugoslavije/2291224.aspx,preminuo-bivsi-nogometni-izbornik-jugoslavije,"NOGOMETNI trener i bivši izbornik Jugoslavije Milan Živadinović preminuo je u 77. godini, javljaju srpski mediji.
Živadinović je od 1992. do 1994. bio trener Crvene zvezde, a vodio je i Budućnost, OFK Beograd, Prištinu, Radnički iz Niša, Sutjesku, Rad, Novi Sad i Spartak iz Subotice. 
Kao klupski trener radio je i u Turskoj te na Bliskom istoku, a reprezentaciju Jugoslavije vodio je od 1998. do 1999. godine, zamijenivši Slobodana Santrača. Imao je izborničke epizode i u Iraku, Jemenu, Gani i Mjanmaru, što mu je 2011. bio posljednji trenerski angažman.
Kao igrač Živadinović je bio član Crvene zvezde, Čelika, Vardara, užičke Slobode, Rijeke, Crvenke, a karijeru je završio u Njemačkoj.
 ",sport
https://web.archive.org/web/20210719095546/https://www.index.hr/magazin/clanak/prozvala-rimca-za-donacije-azilima-on-joj-brzo-odgovorio-i-skupio-stotine-lajkova/2291500.aspx,prozvala-rimca-za-donacije-azilima-on-joj-brzo-odgovorio-i-skupio-stotine-lajkova,"MATE RIMAC oglasio se pod objavom Prijatelja životinja o poznatim vegetarijancima i veganima, koja je izazvala raspravu pratitelja udruge.
""Ne jedu meso??? A da li doniraju ili financijski podržavaju neki ili neke azile i udruge. Koliko udomljeni životinja ima svako od njih"", napisala je jedna korisnica Facebooka ispod objave, a brzo joj je odgovorio Rimac.

""Zar trebamo pisati o tome gdje doniramo i pomažemo? To što se netko ne hvali donacijama ne znači da ne donira"", poručio joj je i prikupio stotine lajkova.
Mate Rimac je vegan i već godinama ne jede meso, a na svojim profilima na društvenim mrežama redovito govori o tome.
>>Mate Rimac iznosi strašne brojke o jedenju mesa. Koliko su one zapravo točne?",magazin
https://web.archive.org/web/20210719095306/https://www.index.hr/vijesti/clanak/prvi-put-ikad-implantirano-umjetno-srce-dobio-ga-je-covjek-iz-italije/2291546.aspx,prvi-put-ikad-implantirano-umjetno-srce-dobio-ga-je-covjek-iz-italije,"FRANCUSKA tvrtka Carmat objavila je da je prvi put prodala svoje potpuno umjetno srce, poznato pod nazivom Aeson, koje je potom implantirano pacijentu u talijanskoj bolnici u Napulju, čime je utrt put daljnjem komercijalnom razvoju.
Ugradnju potpuno umjetnog srca je izveo kardiokirurg Ciro Maiello u bolničkom centru u Napulju, koji u Italiji prednjači u znanju i iskustvu glede primjene umjetnog srca.
Operacija je stajala 150 tisuća eura
Nijedno umjetno srce Aeson nije do sada upotrijebljeno izvan kliničkih studija, istaknula je glasnogovornica Carmata, dodajući da je troškove operacije od 150.000 eura pokrio regionalni zdravstveni sustav koji očekuje povrat troškova od nacionalnog zavoda za javno zdravstvo.
Carmatovo umjetno srce dizajnirano je za sve pacijente koji pate od kroničnih zatajenja srca ili akutnih zatajenja koja slijede nakon infarkta. Izum bi trebao pomoći i svim srčanim bolesnicima koji pate od koronarnih bolesti i arterijske hipertenzije.
Tvrtka je 15. srpnja objavila prvu humanu implantaciju svog umjetnog srca u SAD-u u okviru kliničkog istraživanja Sveučilišne bolnice Durham u Sjevernoj Karoloni. Bolnica je dio Sveučilišta Duke. Odmah nakon te objave su dionice Carmata na pariškoj burzi skočile 6.77 posto, na 23.53 eura.",vijesti
https://web.archive.org/web/20210719095546/https://www.index.hr/magazin/clanak/redateljica-osvojila-zlatnu-palmu-za-najbolji-film-drugi-put-u-povijesti-festivala/2291330.aspx,redateljica-osvojila-zlatnu-palmu-za-najbolji-film-drugi-put-u-povijesti-festivala,"FRANCUSKA redateljica Julia Ducournau osvojila je Zlatnu palmu na 74. Filmskom festivalu u Cannesu za film Titane, postavši tako tek druga žena u povijesti festivala koja je dobila ovo prestižno priznanje.
Prije Julie Ducournau jedina žena koja je dobila Zlatnu palmu bila je Jane Campion, porijeklom s Novog Zelanda, koja je nagradu osvojila 1993. za film The Piano.
Nagrađeni film Julie Ducournau, o serijskom ubojici, jedan je od najuspješnijih uradaka koji su se ove godine natjecali u glavnom programu najprestižnijeg svjetskog filmskog festivala, koji je održan u neizvjesnim uvjetima pandemijske krize.
Nagradu za najbolju režiju osvojio je Francuz Leos Carax za film Annette, a Grand Prix, drugu po važnosti festivalsku nagradu nakon Zlatne palme, podijelili su iranski redatelj Asghar Farhadi i finski Juho Kuosmanen. 
Ferhadi je nagradu dobio za film A Hero, koji se bavi moralnim dilemama čovjeka koji pronađe torbu punu novca, a Kuosmanen za film Compartment No 6, priču o putovanju jedne žene kroz Sovjetski Savez osamdesetih.
Film Antonete Alamat Kusijanović Murina dobio je u prestižnu nagradu Camera d'Or, što je jedan od najvećih uspjeha hrvatskog filma u inozemstvu.

Camera d'Or službena je festivalska nagrada i dodjeljuje se najboljem debitantskom filmu unutar svih festivalskih programa, a u konkurenciji je ove godine bio 31 film.
Nagradu za najboljeg glumca dobio je Caleb Landry Jones za ulogu u australskom filmu Nitram, a glumicu Renote Revista za ulogu u norveškom filmu Najgora osoba na svijetu  Joachima Triera.
U trenutku zbunjenosti prije objave nagrada predsjednik žirija, američki redatelj Spike Lee, prerano je otkrio dobitnicu odgovarajući na novinarsko pitanje o nagrađenima.
Prošle godine festival se zbog pandemije nije održao, pa su organizatori s ovogodišnjom selekcijom imali pune ruke posla zbog naslova zaostalih iz godine prije.",magazin
https://web.archive.org/web/20210719095306/https://www.index.hr/vijesti/clanak/rekordne-vrucine-ubojita-tornada-i-poplave-ekstremi-stizu-brze-od-ocekivanja/2290355.aspx,rekordne-vrucine-ubojita-tornada-i-poplave-ekstremi-stizu-brze-od-ocekivanja,"U SAMO nekoliko tjedana u svijetu smo imali prilike svjedočiti vremenskim ekstremima koji su obarali desetljetne rekorde.
U američkoj Dolini smrti u saveznoj državi Kaliforniji nedavno je izmjerena temperatura od nevjerojatna 54.4℃, prije toga je u Kanadi na ekstremnim vrućinama izgorjelo cijelo naselje, u Rusiji je gorjelo 300-tinjak požara, Češku je zahvatio iznimno jak tornado, a potom su ovaj tjedan Njemačku, Belgiju i Nizozemsku pogodile katastrofalne poplave.
I Hrvatska se već tjednima kuha na neuobičajeno visokim temperaturama, a u petak nam je stiglo nevrijeme s obilnim kišama koje bi nam mogle donijeti ozbiljnije bujice i plavljenja.
U Dolini smrti srušen povijesni temperaturni rekord - 54.4 Celzijeva stupnja 
Rekordna temperatura zabilježena je na lokaciji Furnace Creek, jednom od najtoplijih mjesta na Zemlji, a odmah sljedeći dan na istom mjestu izmjereno je 54℃. Tijekom noći nije padala ispod 32℃.
> U američkoj Dolini smrti srušen povijesni temperaturni rekord: 54.4 Celzijeva stupnja
Jedan od vodećih hrvatskih meteorologa Branko Grisogono s PMF-a u Zagrebu kaže da je bio dva puta u Furnace Creeku.
""To je jako, jako vruće mjesto. No, sreća je, ako se tako nešto uopće može reći, da je ondje zrak jako suh pa uz dovoljno vode možete preživjeti. Da je uz ove temperature još i vlažno, bilo bi neizdrživo"", kaže Grisogono.
""Postoji nešto što se zove ekvivalentna temperatura koja uvažava i latentnu toplinu. Ova obična temperatura koju mjerimo uvažava samo senzibilnu toplinu. No treba imati na umu da vlaga u sebi nosi energiju te da vrućina u vlažnim krajevima može biti neugodnija nego u suhim. Primjerice, visoka temperatura može biti neugodnija u Bangladešu nego u Dolini smrti. Kada je zrak vlažan, tijelo se ne može hladiti jer ne može isparavati znoj budući da je okruženo molekulama vodene pare. Dakle, suho i vruće vrijeme je ugodnije od vrućeg i vlažnog, no čovjek mora puno piti i štititi se od zračenja"", objasnio je Grisogono.
Za potvrdu mjerenja trebat će pričekati
Slična rekordna temperatura izmjerena je u Furnace Creeku i prošle godine. Ako se mjerenja potvrde, za što Svjetskoj meteorološkoj organizaciji (WMO) može trebati i više od godine dana, bit će to najviše temperature atmosfere ikada izmjerene na Zemlji.
Postoje dva moguća problema u procesu njihova potvrđivanja. Prvi je to što su temperature u Furnace Creeku pokazale nagli skok tijekom poslijepodneva, a drugi to što je obližnja stanica Stovepipe Wells zabilježila značajno nižu temperaturu od 50.3°C. WMO još nije verificirao kao važeću ni prošlogodišnja 54.4°C očitana 16. kolovoza 2020.
Rekordne vrućine, smrtonosni tornado u Češkoj, poplave na zapadu Europe...
Što god potvrdio WMO, stručnjaci ističu kako nema dvojbe da su ovakve ekstremne vrućine posljedica ljudskog utjecaja na klimu. U prilog tome govori činjenica da ekstremi nisu lokalizirani, već se bilježe širom sjeverne polutke.
Upozorenja na pretjeranu vrućinu u ponedjeljak su ostala na snazi u cijelom zapadnom dijelu SAD-a, a neuobičajene vrućine posljednjih tjedana vladaju i u Kanadi, sjevernoj Europi i Sibiru. Štoviše, sjeverniji krajevi bilježe čak veća prebacivanja rekorda od Doline smrti.
U Kanadi je naselje Lytton u Britanskoj Kolumbiji početkom srpnja izgorjelo nakon što je u toj pokrajini 29. lipnja zabilježena rekordna temperatura od 49.6°C. Na plaži Kitsilano u Vancouveru deseci tisuća školjki, zvjezdača i puževa doslovno su se skuhali na vrućini. U istočnoj Rusiji je prije četiri dana gorjelo više od 330 šumskih požara.
> Ekstremni toplinski val u Kanadi doslovno skuhao školjke u moru 
> VIDEO U Rusiji više od 330 požara, gase ih tisuće vatrogasaca   
> VIDEO Strašne scene iz Njemačke, nestala sela, broj mrtvih raste velikom brzinom
Češku je 24. lipnja pogodio strašan tornado u kojem je umrlo najmanje šest ljudi, a više stotina je ozlijeđeno.
Intenzitet je šokirao čak i klimatske znanstvenike
Belgiju, Nizozemsku i Njemačku ovaj je tjedan pogodilo veliko nevrijeme koje je uzrokovalo katastrofalne poplave, bujice, goleme štete i smrt više od 150 osoba. Više od 1000 osoba vode se kao nestale. Intenzitet i razmjeri poplava u ovim zemljama šokirali su klimatske znanstvenike, koji nisu očekivali da će rekordi biti oboreni u ovolikim razmjerima, na tako širokom području ili tako skoro.
Sve to u skladu je s klimatskim modelskim projekcijama koje pokazuju da će u toplijem svijetu biti više ekstremnog vremena, osobito ekstremnih vrućina i suša. Toplija atmosfera može pohraniti više vodene pare i više energije koja se može osloboditi u različitim razornim oblicima. No čini se da se posljedice zatopljenja pred našim očima odigravaju čak i brže nego što smo očekivali.
 
Jesu li efekti klimatskih promjena podcijenjeni?
Znanstvenici se pitaju je li moguće da su njihovi modeli, koji nam ne predviđaju ugodnu budućnost, možda podcijenili tempo kojim bi se mogli bilježiti meteorološki ekstremi.
Grisogono kaže da su posljedice klimatskih promjena do sada nerijetko bile podcijenjene.
""To se zna i o tome će biti riječi u novom, šestom izvješću Međudržavnog panela za klimatske promjene (IPCC), koji je već trebao biti objavljen"", rekao je Grisogono.
""Mi ipak radimo 'samo' s modelima i dosadašnjim mjerenjima, a oni nisu savršeni. Njih je potrebno kontinuirano usavršavati"", dodao je Grisogono.
""Postoji određena doza zaprepaštenja""
Daniel Swain, klimatski znanstvenik s Kalifornijskog sveučilišta u Los Angelesu, rekao je za Guardian da se niz oborenih rekorda uklapa u računalne projekcije ponašanja klime pod utjecajem porasta ljudskih emisija stakleničkih plinova.
""Iako su zapanjujući u smislu dojma, oni nisu iznenađujući u znanstvenom smislu. Oni su u velikoj mjeri u skladu s predviđanjima o tome što će se dogoditi u svijetu koji se zagrijava"", rekao je.
""Postoji određena razina zaprepaštenja tempom kojim su obarani rekordi posljednjih tjedana, ali na neki način je ono što smo vidjeli u Dolini smrti - svevremenski pouzdani rekord vrućine - manje neobično od nekih drugih rekorda koje smo vidjeli u Kanadi i na sjeverozapadu SAD-a, gdje su rekordi premašeni s tako velikom razlikom da su ljudi ostali bez riječi"", dodao je.
No, Swain ističe da znanstvenici još uvijek istražuju mogu li neki klimatski čimbenici na koje utječe čovjek možda pogoršati toplinske ekstreme na načine koje postojeći modeli ne predstavljaju dovoljno točno. Jedan od takvih mogle bi biti dugotrajne suše koje pojačavaju kratkotrajne vrućine ili pak arktičko zagrijavanje koje usporava mlaznu struju i na taj način uzrokuje više ljetnih vremenskih prilika pogodnih za stvaranje blokinga.
""Te hipoteze mogu značiti da smo u klimatskim modelima podcijenili toplinske valove. No ovo je još uvijek ako"", napominje Swain.
Što je bloking?
Što je bloking koji spominje Swain? Uobičajeno se atmosferski sustavi na sjevernoj hemisferi premještaju od zapada prema istoku u istom smjeru u kojem se Zemlja okreće. No ponekad se u atmosferi formiraju blokinzi koji dovode do stagnacije vremenskih obrazaca. U tom slučaju isti se obrazac ponavlja više dana, pa i više tjedana, što znači da isto područje po nekoliko tjedana ima isto vrijeme. To ljeti može dovesti do natprosječnih temperatura, toplinskih valova i suša, a zimi i na proljeće do ispodprosječnih temperatura, obilnih kiša i poplava. 
Blokinge najčešće uzrokuje visoki tlak zraka jer on uobičajeno pokriva veliko prostorno područje i ima tendenciju sporijeg gibanja od niskog tlaka. No u nekim slučajevima niski tlak također može uzrokovati atmosferske blokinge.
Donose li klimatske promjene češće i dulje blokinge?
Neki stručnjaci i neke studije pokazuju da bi blokinzi, koji su inače statistički najčešći u proljeće, ali su prisutni u svim sezonama, s klimatskim promjenama mogli postati učestaliji i dugotrajniji.
Jedna takva studija objavljena je u časopisu Nature 2020. godine. U njoj autori ističu da su se u Europi posljednjih desetljeća događali ekstremni ljetni valovi vrućine bez presedana, koji pokazuju trend rasta od 1970-ih. Međunarodni tim predstavio je analize koje pokazuju da bi taj trend mogao biti posljedica klimatskih promjena, odnosno smanjenja površina arktičkog morskog leda i euroazijskog snježnog pokrivača.
Što je usporavanje mlazne struje?
Swain kao jedan od mogućih uzroka izraženih ekstrema navodi usporavanje mlazne struje vjetra te posljedično formiranje blokinga. Što je mlazna struja i zašto se sa zatopljenjem usporava?
Oko srednjih geografskih širina sjeverne polutke vremenske fronte s niskim tlakom, koje donose oblačno, vjetrovito i potencijalno vlažno vrijeme, uglavnom se kreću od zapada prema istoku. Njih nosi mlazna struja zraka koja se kreće visoko u troposferi, najnižem sloju Zemljine atmosfere. Mlazne struje kreću se i na sjevernoj i na južnoj polutki.
Ove struje obično zadržavaju stalan tok vremenskih sustava, što znači da će se bilo koji niskotlačni sustav koji donosi oblake ili visokotlačni koji donosi vedre i sunčane uvjete, na određenom području uglavnom zadržati samo nekoliko dana prije nego što ga zamijeni sljedeći sustav.
Iako modeli - okvirno - sugeriraju da bi učestalost blokinga na srednjim geografskim širinama mogla pasti, postoji i istaknuta teorija prema kojoj bi ih ubrzano zagrijavanje Arktika moglo učiniti učestalijima.
Učinak zagrijavanja Arktika
Naime, Arktik se zagrijava više nego dvostruko brže od globalnog površinskog prosjeka. Taj fenomen poznat je kao ""arktičko pojačanje"", a djelomično proizlazi iz brzog otapanja morskog ledenog pokrivača u regiji. Kako se ledeni pokrov smanjuje, energiju sunca, koju bi svijetli bijeli led odbijao, tamni ocean apsorbira, što uzrokuje daljnje zagrijavanje. Isti učinak ima i smanjivanje snježnog pokrivača nad kopnenim područjima Arktika, no ondje se to zbiva sporije.
Postoje neke prominentne teorije prema kojima bi ove brze promjene na Arktiku mogle utjecati na učestalost blokinga.
Naime, snaga mlazne struje nastaje zahvaljujući razlici u temperaturama između hladnog zraka iznad Arktika na sjeveru i toplijeg zraka u suptropskim područjima na jugu. Budući da se Arktik zagrijava brže od ostatka svijeta, ova temperaturna razlika se smanjuje. To bi moglo oslabiti mlaznu struju i učiniti je sklonijom meandriranju, kao što rijeke krivudaju u dolinama u kojima nema velikih kosina koje bi ih ubrzavale.
Neka istraživanja ukazuju na mogućnost da je zagrijavanje Arktika pridonijelo nekim nedavnim ekstremima na srednjim geografskim širinama na sjevernoj hemisferi - uključujući vrlo hladne zime u SAD-u i Aziji te ruski toplinski val 2010. godine.
No, postoje i neki modeli i teorije prema kojima bi klimatske promjene u suptropskim krajevima mogle imati efekt koji će nadjačati posljedice zagrijavanja Arktika.
Manjak vlage je kao manjak znoja koji omogućuje hlađenje
Matthew Huber, voditelj Laboratorija za predviđanje klimatske dinamike na Sveučilištu Purdue, za Guardian je rekao da su nagađanja o potencijalnim nelinearnim uzrocima ekstrema trenutno nova fronta u znanosti i da se još uvijek procjenjuju.
No on smatra da je suša vjerojatno važan čimbenik u ovim pojavama.
""Ono što se trenutno događa na zapadu je suhi toplinski val, s visokim tlakom, vedrim nebom i uvjetima sušenja. Baš kao što se ljudi znoje da bi se rashladili, isparavanje iz biljaka, iz tla ili vodenih površina može biti važno za održavanje površinske temperature hladnom. Kad se taj mehanizam hlađenja isparavanjem prevlada - možda kratkoročno zbog suše ili dugoročno zbog isušivanja u okolišu - lako se može očekivati postupno povećanje površinske temperature"", tumači Huber.

 
Novo izvješće IPCC-ja donosi loše vijesti
Prema izvještajima IPCC-ja postoji više scenarija klimatskih promjena koji se kreću od blagog, preko umjerenog do najgoreg, ovisno o emisijama CO2.
Grisogono ističe da novi izvještaj pokazuje da su posljedice klimatskih promjena nešto gore od očekivanja.
""Možemo reći da ćemo prema novom izvješću biti nešto iznad prijašnjeg očekivanog scenarija. Ako srednjak smatramo drugom četvrtinom, novi scenarij pokazuje da se nalazimo u trećoj četvrtini. Stvari nećemo uspjeti održati u drugoj četvrtini. Taj novi izvještaj trebao bi izaći tijekom ljeta. Već je trebao, no vjerojatno je objavljivanje odgođeno zbog pandemije"", kaže Grisogono.   
Smatra da je jedna od glavnih slabosti meteoroloških i klimatskih modela tzv. parametrizacija nerazlučenih procesa.
""To se odnosi na formiranje i ispadanje oborine različitih tipova, na računanje dolaznog i odlaznog zračenja, na izračune turbulencije i na međudjelovanje podloge s atmosferom. To su mikrofizički procesi za koje nemamo dovoljno gusta i precizna mjerenja, a ni razlučivanje u modelima"", kaže Grisogono.
""Osim toga takvi ogromni modeli moraju se stalno usavršavati, a za to je potrebno stalno obrazovanje, odnosno stalno učenje. Kod nas se u medijima najčešće govori o umanjivanju klimatskih promjena i prilagodbi na njih. No nitko ne govori o istraživanju i učenju o njima. Bez toga ne možemo puno učiniti"", poručio je Grisogono.
Ekstremi se mogu jasno povezati s klimatskim promjenama
Iako pojedinačni vremenski ekstremi ne moraju nužno biti posljedice klimatskih promjena (toplinskih valova, velikih hladnoća, obilnih kiša i tornada bilo je i prije), sve je više znanstvenih istraživanja koja uspijevaju potvrditi njihovu povezanost.
Ti trendovi i atribucije, odnosno pripisivanja ekstremnih događaja, sjajno su predstavljeni na interaktivnoj karti objavljenoj na stranici CarbonBrief (dolje).

Kako ističe stranica, početkom 2000-ih pojavilo se novo područje klimatskih znanosti, koje je počelo istraživati ​​ljudski utjecaj na pojavu ekstremnih vremenskih uvjeta, poput poplava, vrućina, suša i oluja. Nazvano ""atribucija ekstremnih događaja"", dobilo je snažan zamah, ne samo u svijetu znanosti već i u medijima i u javnosti jer je riječ o istraživanjima koja imaju moć povezivanja naizgled apstraktnih koncepata klimatskih promjena s osobnim i opipljivim vremenskim iskustvima.
Ekstremno vrijeme se itekako može povezati s klimatskim promjenama
Znanstvenici tog područja do danas su objavili više od 350 recenziranih studija koje su analizirale vremenske ekstreme širom svijeta, od vrućina u Švedskoj i suša u Južnoj Africi do poplava u Bangladešu i uragana na Karibima. Rezultat je sve veći broj dokaza da ljudske aktivnosti povećavaju rizik od nekih vrsta ekstremnih vremenskih prilika, posebno onih povezanih s vrućinom.
Analiza koju su napravili autori stranice Carbon Brief pokazala je sljedeće:
- utvrđeno je da je 70% od 405 ekstremnih vremenskih događaja i trendova obuhvaćenih kartom učestalije ili žešće zbog klimatskih promjena uzrokovanih čovjekom,
- 9% događaja ili trendova postalo je manje vjerojatnima ili manje ozbiljnima zbog klimatskih promjena,
- iz toga proizlazi da su ljudi utjecali na 79% svih klimatskih događaja u kojima je došlo do nekih promjena; preostalih 21% događaja i trendova nije pokazalo uočljiv ljudski utjecaj ili su bili neuvjerljivi,
- od 122 studije koje su proučavale ekstremne vrućine širom svijeta 92% je utvrdilo da su ih klimatske promjene učinile vjerojatnijim ili ozbiljnijim,
- od 81 studije koja se bavi kišama ili poplavama 58% je utvrdilo da je ljudska aktivnost događaje učinila vjerojatnijim ili težim; od 69 istraživanja suša 65% je potvrdilo ljudski utjecaj.
Stranica CarbonBrief ističe da je tekst prvi put objavljen u srpnju 2017. te da je sadašnji njegova četvrta ažurirana verzija koja uključuje u međuvremenu objavljene nove studije.
Cilj karte je da služi kao prezentacija razvoja polja ""pripisivanja ekstremnih događaja"" klimatskim promjenama.",vijesti
https://web.archive.org/web/20210719095546/https://www.index.hr/magazin/clanak/s-youtubea-skinut-dokumentarac-o-ceci/2291102.aspx,s-youtubea-skinut-dokumentarac-o-ceci,"SAMO tri dana nakon emitiranja s YouTubea je skinuta dokumentarna emisija Srpska majka, koja se bavi kriminalnom prošlošću folk pjevačice Svetlane Ražnatović Cece. 
Riječ je o osmoj epizodi serijala Junaci doba zlog, koji se emitira na N1 televiziji, a epizoda, koja je na YouTubeu objavljena odmah nakon emitiranja, skinuta je s ove platforme jer ju je, sudeći po napomeni, Ceca prijavila YouTubeu zbog kršenja autorskih prava. 

Podsjećamo, ova epizoda dokumentarnog serijala podigla je mnogo prašine u srpskoj javnosti, ali i u cijeloj regiji, i prije nego što ju je gotovo itko imao priliku pogledati jer se Ceca trudila spriječiti njeno emitiranje. Njen odvjetnik uputio je zahtjev redakciji N1 televizije, a zatim i Audio video produkciji JSP, da se emisija ne emitira, pod prijetnjom tužbe. 
>>Pogledali smo dokumentarac o Ceci zbog kojeg je najavila da će tužiti autore
Cecino nastojanje da spriječi emitiranje i medijska pažnja koju je tako privukla samo su podigli interes gledatelja, pa je epizoda na YouTubeu u samo jedan dan prešišala 200 tisuća pregleda. 

Emisija se ne bavi Cecinom estradnom karijerom, već se autorica Jovana Polić fokusirala na njenu kriminalnu prošlost te govori o njenom braku s ratnim zločincem Željkom Ražnatovićem Arkanom, ali i vezama sa zloglasnim Zemunskim klanom, njenom uhićenju nakon ubojstva tadašnjeg srpskog premijera Zorana Đinđića, planiranju otmice vlasnika Pink TV-a Željka Mitrovića i financijskim istragama. 
 ",magazin
https://web.archive.org/web/20210719095546/https://www.index.hr/magazin/clanak/samo-jako-inteligentni-ljudi-tocno-ce-odgovoriti-na-ovih-12-matematickih-pitanja/2291464.aspx,samo-jako-inteligentni-ljudi-tocno-ce-odgovoriti-na-ovih-12-matematickih-pitanja,"NEKIMA matematika nije bila omiljeni predmet u školi, a neki su se hvalili kako su iz nje baš uvijek imali zaključeno pet. Ako ste i vi među onima koji smatraju da matematiku imaju u malom prstu, onda vam rješavanje ovih 12 zadataka ne bi trebalo predstavljati problem.
Prema pisanju portala BuzzFeed, samo će jako inteligentni ljudi točno riješiti baš sve zadatke. Jeste li među njima?
P. S.
Za više naših kvizova posjetite ovaj link.",magazin
https://web.archive.org/web/20210719095306/https://www.index.hr/vijesti/clanak/snazna-kisa-izazvala-poplave-u-bih-meteorolozi-upozoravaju-na-opasnost/2291150.aspx,snazna-kisa-izazvala-poplave-u-bih-meteorolozi-upozoravaju-na-opasnost,"SNAŽNA kiša, koja je dio vala što je zahvatio više zemalja Zapadne Europe, izazvala je u ranim večernjim satima poplave manjih razmjera u više općina u sjevernom i središnjem dijelu Bosne i Hercegovine, a meteorolozi upozoravaju na opasnosti od bujičnih poplava.
Najteže je stanje u Modriči, gdje je zbog obilne kiše blokirano više prometnica. Mještani, prema izvještajima lokalnih medija, strahuju da se voda ne izlije u dvorišta i kuće.

Ministarstvo poziva ljude da zaštite imovinu
Ministarstvo poljoprivrede, šumarstva i vodoprivrede Republike Srpske pozvalo je stanovništvo da zaštiti imovinu zbog mogućih bujičnih potoka i klizišta, jer se predviđa kako bi kiše mogla padati tri dana.
Uslijed slijevanja oborinskih voda u Zavidovićima je došlo do otežanog odvijanja prometa u središtu grada, dok je na području Žepča zbog plavljenja podvožnjaka obustavljen promet.
U Vitezu je došlo do izlijevanja rijeke Kruščice, a za sada nema informacija o ugroženim objektima i stanovništvu.
Meteorolozi u Federaciji BiH upozoravaju građane na opasnost od bujičnih poplava, no navode kako se ne očekuju poplave katastrofalnih razmjera kakve su bile 2014. godine.",vijesti
https://web.archive.org/web/20210719095306/https://www.index.hr/vijesti/clanak/snimka-bandica-i-vozaca-nije-problem-sto-je-segota-cvaknuo-ali-nije-mi-rekao/2291343.aspx,snimka-bandica-i-vozaca-nije-problem-sto-je-segota-cvaknuo-ali-nije-mi-rekao,"PROCURILE su nove tajne snimke telefonskih razgovora pokojnog zagrebačkog gradonačelnika Milana Bandića. Naime, Bandić je prošlo ljeto jednom od svojih vozača ispričao da je Patrika Šegotu ""ulovio u pekmezu"", doznaje Jutarnji list. Šegota je tada bio ravnatelj zagrebačkih Gradskih groblja.
""Točno znam koliko je čvaknuo"", rekao je Bandić vozaču, prokomentiravši nakon toga kako je Šegota mislio ""da su Groblja njegova prćija"".
Bandić o Šegoti: Zamisli majmuna, on u Nadzorni odbor firme stavi sestru
""Nije problem ako si što uzeo, uzeo si, što nije problem, ali ako si uzeo, a nisi mi rekao... Zamisli majmuna, on u privatnu firmu koja radi za trgovačko društvo u vlasništvu Grada stavi svoju sestru u Nadzorni odbor"", komentirao je Bandić misleći na Šegotinu drugu sestru Anamariju Šegotu, koja je bila u NO-u tvrtke Prigorac građenje, u vlasništvu poduzetnika Nenada Bukovca koji je nedavno počinio samoubojstvo.
Vozač mu je na to odgovorio da je to sukob interesa i pogodovanje, a Bandić je zaključio:
""To je gajba, odmah.""
Bandić se u svibnju prošle godine naljutio na Šegotu. Razlog tome bio je to što je doznao da je Šegota navodno govorio protiv njega i nekih njegovih planova poduzetniku Milanu Lončariću, sada pritvorenom u aferi Vrtovi svjetla, i ravnatelju HRT-a, također pritvorenom, Kazimiru Bačiću. Za to je Šegota doznao od Bandićeva vozača Zdravka Krajine.
Propali plan Lončarića i Bandića
Prema neslužbenim informacijama, Šegota je prošle godine sudjelovao u pripremama da ta gradska tvrtka iziđe u susret poduzetniku Lončariću vezano za njegovu tvrtku Pogrebno poduzeće Zagreb. Međutim, plan na kraju nije realiziran, a lako je moguće da je taj ""posao"" propao upravo zbog Šegotina neslaganja s Lončarićevim prijedlogom, odnosno njegova mišljenja da taj poslovni pothvat nije moguće provesti.
Naime, Milan Lončarić tražio je od Bandića da sa svojim suradnicima organizira da gradske tvrtke preuzmu neka njegova poduzeća. Radilo se navodno o tvrtki Pogrebno poduzeće Zagreb, sa sjedištem u Radićevoj ulici 9, te tvrtki Maksimus, kojoj je jedna od djelatnosti upravljanje i održavanje zgrada, sa sjedištem na istoj adresi.
Pogrebno poduzeće navodno su trebala preuzeti Gradska groblja, a tvrtku Maksimus zagrebačko Gradsko stambeno-komunalno gospodarstvo (GSKG). Da je to Lončarić tražio te da mu je Bandić htio izići u susret, govore i podaci koje su prikupili policijski istražitelji tijekom provođenja mjera tajnog nadzora danas pokojnoga gradonačelnika i njegovih suradnika.
Bandićev vozač Šegoti: Povuci ručnu i uklopi se u sve druge direktore
Istražitelji su, među ostalim, zabilježili razgovore spomenutih osoba u zagrebačkom restoranu Kamanjo u svibnju prošle godine, gdje je bio i tadašnji šef GSKG-a Joško Jakelić.
Također je snimljen razgovor sada osumnjičenog Bandićeva vozača u aferi Advent Zdravka Krajine s Patrikom Šegotom na istu temu. Krajina u tom razgovoru govori Šegoti kako je Bandić ljut na njega jer je bio na ručku sa ""šefom nekog pogrebnog poduzeća i šefom televizije"", koji su mu rekli da je Šegota govorio protiv Bandića.
Šegota mu je na to odgovorio da je on u vezi s tim starim, a može se jasno zaključiti da je riječ o šefu Pogrebnog poduzeća Zagreb, Milanu Lončariću, napravio sve što mu je rekao šef. Također govori Krajini da je rekao Bandiću ""da to tako ne može ići i da mu je sve obrazložio"". Krajina je na kraju predložio Šegoti ""da povuče ručnu i da se uklopi u sve druge direktore koji su tamo"".",vijesti
https://web.archive.org/web/20210719095306/https://www.index.hr/vijesti/clanak/stozer-imamo-18-novih-umrle-dvije-osobe/2291555.aspx,stozer-imamo-18-novih-umrle-dvije-osobe,"U POSLJEDNJA 24 sata zabilježeno je 18 novih slučajeva zaraze virusom SARS-CoV-2 te je broj aktivnih slučajeva u Hrvatskoj danas ukupno 685, priopćio je Nacionalni stožer. 
Među aktivnima je 125 pacijenata na bolničkom liječenju, od toga je na respiratoru 14 pacijenata.
 
Preminule su 2 osobe.
 
Od 25. veljače 2020., kada je zabilježen prvi slučaj zaraze u Hrvatskoj, do danas ukupno je zabilježeno 361.613 osoba zaraženih novim koronavirusom, od kojih je 8240 preminulo, ukupno se oporavilo 352.688 osoba od toga 75 u posljednja 24 sata.
 
U samoizolaciji je trenutno 4029 osoba.
 
Do danas je ukupno testirano 2.218.712 osoba, od toga 1543 u posljednja 24 sata.
 
Zaključno s 18. srpnja utrošena je 2.917.001 doza cjepiva, a cijepljeno je 39.2% ukupnog stanovništva, odnosno 47.1% odraslog stanovništva. Na dan 18. srpnja utrošeno je 1362 doza cjepiva, a od toga je 800 osoba cijepljena prvom dozom.

Zaključno s 18. srpnja 1.589.579 osoba cijepljeno je barem jednom dozom, a od njih je cijepljenje završeno za 1.364.798 osoba (1.327.422 osobe cijepljene s dvije doze te 37.376 osoba cijepljeno cjepivom Janssen), što čini 40.54% odraslog stanovništva.",vijesti
https://web.archive.org/web/20210719095417/https://www.index.hr/sport/clanak/subasic-nisam-gotov-mozda-se-vratim-u-hnl/2291519.aspx,subasic-nisam-gotov-mozda-se-vratim-u-hnl,"DANIJEL SUBAŠIĆ mogao bi se vratiti na nogometne terene i stati ponovno između vratnica. Iako ga u nogometu nema već godinu dana i u listopadu će proslaviti 37. rođendan, tvrdi da je njegov novi angažman moguć.
''Sad treniram svakoga dana, dobro se osjećam i sigurno bih volio otići igrati. Imam još motiva, nisam spreman reći zbogom. I iskreno, zovu me, pa ćemo vidjeti što će biti ovo ljeto'', rekao je Subašić u razgovoru za Jutarnji list, pri čemu nije otklonio mogućnost da nastupa u Hrvatskoj.
''Pa možda nešto i u HNL-u, nije da forsiram, ali ne forsiram ni odlazak. Otvorit ćemo priču'', kazao je.
Subašić je u Hrvatskoj nastupao za Zadar i Hajduk, a jedini inozemni angažman bio mu je u Monacu, s kojim je osvojio naslov u drugoj ligi, a potom i u francuskom prvenstvu.",sport
https://web.archive.org/web/20210719095417/https://www.index.hr/sport/clanak/sudac-u-srbiji-je-cak-22-puta-morao-gledati-snimku-kako-bi-dosudio-kazneni-udarac/2291478.aspx,sudac-u-srbiji-je-cak-22-puta-morao-gledati-snimku-kako-bi-dosudio-kazneni-udarac,"SPARTAK i Radnički iz Niša u Subotici su odigrali prvo kolo srpskog nogometnog prvenstva, a konačan rezultat bio je 1:1.
Susret je obilježila sporna sudačka odluka nakon VAR intervencije, a ista će biti zapamćena kao jedna od najtežih odluka otkako se u Srbiji koristi VAR tehnologija.
Igrala se 60. minuta kad je jedan od obrambenih igrača Spartaka izbio loptu, ali je pritom nagazio igrača Radničkog. Sudac Minaković najprije je pustio da se igra nastavi, da bi zatim primio signal iz VAR sobe i sam odlučio pogledati snimku.
Tek nakon što su mu iz VAR sobe čak 22 puta pustili snimku, sudac je promijenio odluku i pokazao na bijelu točku.
Na ovom linku pogledajte kako je to izgledalo.",sport
https://web.archive.org/web/20210719095306/https://www.index.hr/vijesti/clanak/sudar-dva-vozila-u-gracacu-jedna-osoba-poginula-cetiri-zavrsile-u-bolnici/2291524.aspx,sudar-dva-vozila-u-gracacu-jedna-osoba-poginula-cetiri-zavrsile-u-bolnici,"U SUDARU vozila u Gračacu jutros je poginula jedna osoba, a četiri je Hitna pomoć prevezla u gospićku bolnicu na daljnju liječničku obradu, izvijestila je policija.
U 7:31 zaprimljena je dojava da je na cesti D1 u Gračacu došlo do prometne nesreće u kojoj su prema prvim saznanjima sudjelovala dva vozila. Na mjestu događaja smrtno je stradala jedna osoba. Na teren su upućene sve žurne službe.
Kolima Hitne medicinske pomoći četiri osobe su prevezene u Opću bolnicu Gospić na daljnju liječničku obradu. Zbog osiguranja mjesta događaja i provođenja očevida, na navedenoj dionici ceste D1 od 7:45 promet je obustavljen i teče alternativnim pravcima (Knin - Kistanje - Obrovac).",vijesti
https://web.archive.org/web/20210719095306/https://www.index.hr/vijesti/clanak/svjetske-burze-u-padu-zbog-sirenja-delta-soja/2291332.aspx,svjetske-burze-u-padu-zbog-sirenja-delta-soja,"NA SVJETSKIM su burzama cijene dionica prošloga tjedna pale jer se ulagači plaše da će širenje delta varijante koronavirusa u svijetu usporiti oporavak gospodarstava, a visoka inflacija navesti središnje banke na zaoštravanje monetarne politike.
Na Wall Streetu je Dow Jones prošloga tjedna oslabio 0.5 posto, na 34.687 bodova, dok je S&P 500 skliznuo oko 1 posto, na 4327 bodova, a Nasdaq indeks 1.9 posto, na 14.427 bodova.
Prvi pad tih indeksa u posljednja četiri tjedna posljedica je znatnog pada cijena dionica u petak, nakon što je objavljeno da je broj slučajeva novozaraženih koronavirusom u SAD-u prošloga tjedna porastao za 70 posto, a broj umrlih za 26 posto.
Dosad su ulagači ignorirali vijesti o širenju delta varijante virusa u Aziji i Europi.
""Covid utječe na tržište prvi put od prošlog ljeta""
""Covid počinje utjecati na tržište prvi put od prošloga ljeta, kada se počelo trgovati na temelju najava o otvaranju gospodarstva nakon 'lockdowna'"", kaže Jake Dollarhide, direktor u tvrtki Longbow Asset Management.
Među najvećim su gubitnicama prošloga tjedna bile dionice velikih tehnoloških kompanija, kao što su Apple, Amazon, Facebook i Nvidia.
Nakon što je danima rastao i početkom tjedna pogurao najvažnije indekse na rekordne razine, u četvrtak i petak S&P 500 indeks tehnološkog sektora izgubio je više od 1.5 posto.
Još je više prošloga tjedna pao energetski sektor, u prosjeku 8 posto, što je posljedica pada cijena nafte nakon što su članice OPEC-a dogovorile kompromis u vezi povećanja proizvodnje.
Izvješće šefa Feda u fokusu ulagača 
U fokusu ulagača bilo je i izvješće predsjednika Feda Jeromea Powella u Kongresu o gospodarskoj situaciji.
Powell je ponovno poručio da će monetarna politika pružati snažnu podršku dok se gospodarstvo i tržište rada sasvim ne oporave, a da je rast inflacije privremen.
I dok se, zahvaljujući golemim monetarnim i fiskalnim poticajima, oporavak tržišta rada i gospodarstva nastavlja, ulagači se plaše da će visoka inflacija ipak natjerati Fed da zaoštri monetarnu politiku prije nego što se planiralo.
U fokusu ulagača su i poslovni rezultati kompanija i banaka, koji su bolji nego što se očekivalo.
Stoga sada analitičari u anketi Reutersa procjenjuju da su zarade kompanija iz sastava S&P 500 indeksa u drugom tromjesečju porasle za 72 posto u odnosu na isto lanjsko razdoblje, dok su prije tjedan dana očekivali rast od 66 posto.
""Bit će teško dodatno porasti""
Ulagači se nadaju da će poslovni rezultati i procjene daljnjeg poslovanja opravdati snažan rast cijena dionica, s obzirom na to da je S&P 500 od početka godine na dobitku oko 15 posto.
""Tržištu će biti teško dodatno porasti s ovih povišenih razina"", kaže Rick Meckler, partner u tvrtki Lane Investments.
I na europskim su burzama cijene dionica prošloga tjedna pale. Londonski FTSE indeks oslabio je 1.6 posto, na 7008 bodova, dok je frankfurtski DAX skliznuo 0.9 posto, na 15.540 bodova, a pariški CAC 1.1 posto, na 6460 bodova.
Na Tokijskoj je burzi, pak, Nikkei indeks ojačao 0.2 posto, na 28.003 boda.",vijesti
https://web.archive.org/web/20210719095417/https://www.index.hr/sport/clanak/transferi-i-glasine-dana-tri-dinamovca-pred-odlaskom-novi-problem-s-baleom/2291323.aspx,transferi-i-glasine-dana-tri-dinamovca-pred-odlaskom-novi-problem-s-baleom,"TOČNO u ponoć 1. srpnja počeo je ljetni prijelazni rok u Italiji, Njemačkoj i Španjolskoj, a u tim zemljama završit će 2. rujna.
U Francuskoj i Engleskoj prijelazni rok je počeo još 9. lipnja, a trajat će do 31. kolovoza, a u pet najjačih liga ovog ljeta ćemo najviše pratiti tko će koga kupiti ili prodati.
U Hrvatskoj je prijelazni rok počeo 15. lipnja i otvoren je do zadnjeg dana kolovoza. Francuska i Engleska su zemlje u kojima je najranije počeo prijelazni rok, a najkasnije će završiti u Rusiji, gdje će se transferi dogovarati do 17. listopada, ali u toj zemlji se rok otvara tek 26. srpnja.
Tijek prijelaznog roka tijekom cijelog dana mogli ste pratiti na Indexu.",sport
https://web.archive.org/web/20210719095546/https://www.index.hr/magazin/clanak/trend-suncanih-naocala-kroz-godine-za-ovim-retro-modelima-svi-smo-ludi-i-u-2021/2290191.aspx,trend-suncanih-naocala-kroz-godine-za-ovim-retro-modelima-svi-smo-ludi-i-u-2021,"KOLIKO puta ste se uhvatili da, koristeći svakodnevno neki uobičajen predmet, razmišljate: koji genijalni um je ovo izmislio? Jedan takav predmet doslovno je svuda oko nas - sunčane naočale. 
Svi obožavamo ovaj modni detalj koji postoji stoljećima i izraz je stila, raspoloženja i osobnosti. Vodimo vas na vremeplov na kojem ćete otkriti i tko je proslavio vaš omiljeni retro model.
Prvi oblik sunčanih naočala nosili su Inuiti kako bi se zaštitili od snježne sljepoće radeći male ureze na komadićima morževih kljova. Već malo sličnije suvremenima osmislili su Kinezi jer su suci htjeli sakriti izraze lica pa su tijekom suđenja nosili komade tamnoga kvarca dok su ih svećenici koristili u ceremonijalne svrhe. Talijani su dokazali kako su već u 18. stoljeću imali stila noseći naočale obojenih leća. Prvotna namjena sunčanih naočala bila je praktična, ali su vrlo brzo postale dijelom urbane kulture, showbizz industrije i naše svakodnevice. 

 
Sunčane naočale doživljavaju najveći uspon 20-ih i 30-ih godina kad su popularne bile okrugle naočale debljih okvira koje su hollywoodske zvijezde nosile zbog snažnih reflektora, a vrlo brzo su postale i veliki trend na ulicama. Prošlo je točno sto godina otad, a mi i dalje obožavamo ovaj model i kombiniramo ga s retro ljetnim haljinama i šeširima kratkog oboda.
Početkom 40-ih u prodaju se puštaju prve sunčane s polariziranim lećama koje su uglavnom nosili vojnici i piloti, no uskoro su se počele primjenjivati i na ostalim modelima i zavladale modnom scenom.

Jedne od najženstvenijih sunčanih koje i danas volimo su one mačkastog oblika. Njihovoj popularnosti najviše su doprinijele Marilyn Monroe i Audrey Hepburn koje su 50-ih pokazale kako ovaj model svaku kombinaciju čini elegantnom. Bile velike ili male, s klasičnim ili lećama u boji, mačkaste sunčane naočale daju nam osjećaj glamura koji uljepšava ljetni dan.
               
Dok su žene tijekom 60-ih još uvijek na veliko kopirale stil Merlinke i Hepburnice, novi trend u muškoj modi donio je buntovnik Bob Dylan. Iz vječnih Wayfarer Ray Ban naočala nije se skidao čak ni u studiju, a one su postale simbolom kontrakulture koji je svaki frajer morao imati. Zaista, postoje li sunčane koje više od ovih govore ""cool sam""?
Kad je Jackie O. 70-ih isfurala predimenzionirane naočale na jedan teniski turnir, one su preko noći postale must-have modni detalj svih žena koje prate modu. Jackie O. godinama je krojila modne trendove, no ove sunčane postale su najvažniji dio njezinog prepoznatljivog stila, a mi danas ne možemo zamisliti ljeto bez jednog takvog para.

 
Istovremeno najpoznatiji član Beatlesa John Lennon se počinje pojavljivati s malim okruglim sunčanim naočalama koje danas i zovemo po njemu. Lenonice su oduvijek odabir ljudi koji žele pokazati stil koji odskače od uobičajenoga. Želite li rekreirati Woodstock look ili ih ukomponirati u neki moderni stil, s lenonicama ne možete pogriješiti.
U veselim 80-ima nosili su se razni modeli sunčanih, ali ultimativni frajer tih godina, Tom Cruise, u filmu Top Gun nosio je avijatorice koje su odmah potom željeli nositi baš svi. Aviator model s neizostavnim polariziranim lećama danas je jedan od najkopiranijih modela naočala na svijetu što nas i ne čudi s obzirom na to da stoje svima.

Devedesetih se na velika vrata vraćaju sunčane naočale malih dimenzija. Prvo su popularne bile klasične tamne, no krajem desetljeća počinju se nositi i one neonskih boja. Sjećamo se kako su ih nosili Brad Pitt i Gwen Stefani koji su nam i danas inspiracija za stil u koji uklapamo ove naočale za nostalgične milenijalce.

Novi milenij donio je nove trendove pa su se 2000-ih tako opet nosile predimenzionirane naočale, ali ovaj put s lećama u nježnim bojama, u obliku srca ili s cirkonskim detaljima. Paris Hilton uvijek je nosila ružičaste, dok je klika s hip-hop scene naginjala plavima. Hrabro odaberite neki od ovakvih modela i pokažite svoj osjećaj za stil.

Deset godina poslije sve češće smo mogli vidjeti sunčane naočale raznih geometrijskih oblika koje su davale onaj mistični Matrix look. Iako su još uvijek popularne, sve više ih vidimo u novom ženstvenom ruhu. Geometrijskoj osnovi dodane su finese i detalji mačkastih naočala i to u svim bojama. Bitno da je zabavno, lijepo i chic.
Trendseteri će uvijek birati najnovije modele dok će klasičari ostati vjerni onome što im provjereno dobro stoji, no svi će se složiti kako dobre sunčane zlata vrijede. Ovo ljeto ne propustite pronaći svoj retro trendi model i požurite na sniženja u Ghetaldus gdje vas čeka i do 50% popusta na čitav asortiman. Lenonice, wayfarerice ili avijatorice - sve se nalaze na istom mjestu iz kojeg ćete izaći potpuno stilski usklađeni i spremni za ostatak ljeta.
Sadržaj donosi Index u suradnji s Ghetaldusom te u skladu s najvišim profesionalnim standardima.  ",magazin
https://web.archive.org/web/20210719095417/https://www.index.hr/sport/clanak/tsitsipas-zasto-je-ovo-pravilo-samo-u-tenisu-vrijeme-je-da-napravimo-veliki-korak/2291451.aspx,tsitsipas-zasto-je-ovo-pravilo-samo-u-tenisu-vrijeme-je-da-napravimo-veliki-korak,"TENIS je jedini globalni sport u kojem treneri tijekom meča ne smiju davati igračima savjete. Na Davis Cup mečevima to je, naravno, dozvoljeno, no na Touru nije.
Grčki tenisač Stefanos Tsitsipas smatra da je to pravilo postalo besmisleno i da tenis, ako želi ići naprijed, mora dopustiti trenerima da pomažu svojim igračima.
""Trenerima bi trebalo omogućiti da mogu davati savjet na svakom poenu. Naš sport treba to prihvatiti. Vjerojatno smo jedini globalni sport u kojem to nije moguće. Učinite to legalnim. Krajnje je vrijeme da napravimo veliki iskorak"", napisao je Tsitsipas.
 
Coaching on every point should be allowed in tennis. The sport needs to embrace it. We’re probably one of the only global sports that doesn’t use coaching during the play. Make it legal. It's about time the sport takes a big step forward.",sport
https://web.archive.org/web/20210719095306/https://www.index.hr/vijesti/clanak/u-banjoj-luci-uhiceni-kriminalac-i-troje-inspektora-medju-njima-i-zena/2291386.aspx,u-banjoj-luci-uhiceni-kriminalac-i-troje-inspektora-medju-njima-i-zena,"TROJE policijskih inspektora i jedan državljanin Crne Gore, za kojima je raspisana Interpolova tjeralica, uhićeni su na području Banje Luke pod sumnjom za sudjelovanje u organiziranom kriminalu, potvrdili su iz MUP-a Republike Srpske.
Glavna meta policijske akcije provedene jučer bio je Miloš Božović, kojeg se smatra pripadnikom tzv. škaljarskog kriminalnog klana, čije je sjedište u Kotoru u Crnoj Gori.
Tijekom pretrage stana u Banjoj Luci koji je koristio Božović policija je pronašla pištolj s probrušenim serijskim brojem, streljivo i tri pancirna prsluka te novac. Sve te predmete policija za sada povezuje s počinjenjem kaznenih djela, no potankosti nisu objavljene. Na Interpolovoj tjeralici je navedeno kako se za njim traga pod sumnjom na počinjenje teškog ubojstva.
Inspektori su pomagali kriminalcima?
MUP RS potvrdio je da su u toj operaciji uhitili i troje zaposlenih u svojim redovima, navodeći samo njihove inicijale, no lokalni mediji tvrde da je riječ o troje inspektora, dva muškarca i jednoj ženi, koji su radili upravo u Odjelu zaduženom za suzbijanje teških kaznenih djela, a navodno su pomagali crnogorskim kriminalcima.
Prema navodima Televizije BN iz Bijeline (BN TV), uhićeni su Mladen Milovanović, samostalni inspektor u Upravi za teški i organizirani kriminal MUP-a RS, inspektor Predrag Vatreš, koji slovi za čovjeka od najvećeg povjerenja ravnatelja policije RS Siniše Kostreševića, kao i inspektorica Gorana Rečević.
Svo troje su suspendirani i protiv njih je otvorena istraga u banjolučkom tužiteljstvu, dok je uhićeni Crnogorac predan Sudu BiH, koji treba odlučiti o njegovom izručenju.",vijesti
https://web.archive.org/web/20210719095306/https://www.index.hr/vijesti/clanak/u-engleskoj-ukinute-gotovo-sve-mjere/2291495.aspx,u-engleskoj-ukinute-gotovo-sve-mjere,"GOTOVO sve restrikcije vezane uz pandemiju koronavirusa ukinute su danas u Engleskoj u danu koji je nazvan ""Danom slobode"", unatoč povećanju broja slučajeva, što zabrinjava znanstvenu zajednicu i dio političara.
Od ponoći u Engleskoj dvorane i stadioni mogu se otvoriti u punom kapacitetu, diskoteke ponovno raditi, opet se može biti za šankom u pubovima i više nema ograničenja broja ljudi koji se mogu okupljati. Radi se o novom poglavlju u borbi protiv pandemije. Nošenje maske više nije obavezno, ali je preporučljivo u javnom prijevozu i u dućanima, a više se ne poziva ni na rad od kuće.
Britanski premijer Boris Johnson upozorio je stanovništvo na oprez.
""Molim vas budite oprezni i prijeđimo sutra u sljedeću etapu popuštanja mjera, uz potpuni oprez, potrebno poštivanje drugih i rizika koje bolest i dalje predstavlja"", zamolio je konzervativni čelnik u videu na Twitteru u nedjelju i naglasio veliku zaraznost delta varijante koronavirusa, odgovorne za veliki skok broja slučajeva posljednjih tjedana.  
Johnson polaže nadu u cjepivo bez obzira na rast broja slučajeva. Ako se pokaže da cjepivo štiti od težih oblika bolest i smrti bez obzira na sve veći broj zaraženih to bi mogla biti važna informacija za druge zemlje u smislu povratka u normalan život, piše Reuters.
Johnson: Ovo je pravi trenutak, ali moramo biti oprezni
Britanija je jučer imala 48.161 novozaraženog i 25 umrlih unutar 28 dana od pozitivnog testa, prema podacima vlade,  Oba podatka su manja od subotnjih, kada je bilo 54.674 pozitivna i 41 umrli. Ali nova strategija nosi i rizike - može se pojaviti varijanta otporna na cjepivo ili broj slučajeva može biti toliko visok da dovede do zaustavljanja ekonomije.
""Ako to ne učinimo sada, možemo se upitati, kada ćemo to uopće učiniti?"" rekao je Johnson na Twitteru. ""Ovo je pravi trenutak, ali moramo biti oprezni. Moramo biti svjesni da je nažalost virus i dalje tu.""
Britanija je ukupno sedma na svijetu po broju umrlih, ali 87 posto britanske odrasle populacije dobilo je barem jednu dozu cjepiva, a više od 68 posto dvije. Broj mrtvih u danu koji se sada kreće oko 40 daleko je od brojeva iz vrhunca pandemije u siječnju kada ih je bilo i 1800.
Cilj ukidanja mjera je ubrzati ekonomski oporavak, ali ta ambicija mogla bi biti ugrožena ako se pojave deseci tisuća novih infekcija dnevno, što bi natjeralo na samoizolaciju stotine tisuća ljudi - ne samo one koji su zaraženi, nego i njihove kontakte. Johnson i ministar financija Rishi Sunak su trenutno u samoizolaciji jer su bili u kontaktu s osobom zaraženom koronavirusom.",vijesti
https://web.archive.org/web/20210719095306/https://www.index.hr/vijesti/clanak/u-ilici-se-sudarila-tri-auta-vatrogasci-izvlacili-jednu-osobu/2291453.aspx,u-ilici-se-sudarila-tri-auta-vatrogasci-izvlacili-jednu-osobu,"DANAS se nešto prije 19 sati u Ilici dogodila prometna nesreća u kojoj su sudjelovala tri vozila.
Iz jednog od vozila su vatrogasci JVP-a Zagreb morali osloboditi osobu, rekao je zapovjednik Siniša Jembrih za Dnevnik.hr.
Iz PU zagrebačke su rekli da je jedna osoba ozlijeđena, a težina ozljeda je zasad neutvrđena.
Više informacija će biti poznato nakon očevida.",vijesti
https://web.archive.org/web/20210719095417/https://www.index.hr/sport/clanak/u-tokiju-devet-dana-prije-pocetka-igara-najveci-broj-novozarazenih-od-sijecnja/2290507.aspx,u-tokiju-devet-dana-prije-pocetka-igara-najveci-broj-novozarazenih-od-sijecnja,"TOKIO je u srijedu prijavio najveći broj novih slučajeva covida-19 u gotovo šest mjeseci, a Olimpijske igre trebale bi se otvoriti u glavnom gradu Japana za samo devet dana.
Gradska vlada priopćila je da je zabilježeno 1149 novih slučajeva, što je najviši broj zaraženih od 22. siječnja, dodajući dokaze da je u tijeku novi, peti val infekcija, predvođen vrlo infektivnim virusnim inačicama i niskom stopom cijepljenja.
Usred sve češćih slučajeva vlada je prošlog tjedna proglasila obnovljeno izvanredno stanje za Tokio i okolne prefekture, a organizatori Olimpijskih igara najavili su da će se Igre održati bez navijača. 
""Jednom kada je trend u porastu, prekasno je. Vjerojatno će se broj novozaraženih povećavati još nekoliko dana"", rekao je Haruka Sakamoto, liječnik i istraživač sa Sveučilišta Keio u Tokiju.
Samo 31 posto ljudi u Japanu primilo je barem jednu dozu cjepiva, što je najniža stopa cijepljenih među bogatim zemljama.
Delta varijanta virusa sada čini više od 30 posto slučajeva u Tokiju, a stopa se povećava.",sport
https://web.archive.org/web/20210719095306/https://www.index.hr/vijesti/clanak/u-velebitskom-kanalu-spasene-cetiri-osobe-jedan-plivac-se-skoro-utopio/2291531.aspx,u-velebitskom-kanalu-spasene-cetiri-osobe-jedan-plivac-se-skoro-utopio,"BRODICA lučke ispostave Starigrad jučer je u akciji spašavanja u Velebitskom kanalu koja je trajala 45 minuta spasila četiri osobe, iako je inicijalno imala dojavu da treba spasiti jednu, priopćilo je Ministarstvo mora, prometa i infrastrukture.
Ministarstvo u priopćenju navodi kako je Nacionalna središnjica za traganje i spašavanje na moru (MRCC Rijeka) zaprimila jučer u popodnevnim satima poziv o plivaču koji se zbog jake bure utapa nedaleko od mjesta Seline u Velebitskom kanalu.
Na kraju su spašene četiri osobe
Svega pet minuta nakon poziva isplovila je brodica lučke ispostave Starigrad i na prijavljenoj poziciji spasila plivača, kao i dvije osobe u gumenoj brodici na vesla koje su se nalazile nedaleko spašenog plivača. Radilo se o stranim državljanima. Prilikom povratka u Starigrad naišli su na osobu, stranog državljanina, koja pluta na madracu na napuhavanje i traži pomoć. Nakon ukrcaja četvrte osobe na brodicu, kapetan i djelatnik ispostave Starigrad privezali su brodicu u Starigradu.
Cijela akcija spašavanja, od poziva do privezivanja brodice, trajala je 45 minuta. Iako se inicijalno spašavalo jednu osobu, prilikom iste akcije spašene su još tri osobe. Ovakva akcija spašavanja naglašava koliko je važno podizanje svijesti o opasnostima koje su uvijek prisutne na moru, čak i najiskusnijim osobama te kako se potrebno dobro informirati o vremenskim prilikama prilikom izlaska na more, istaknulo je u priopćenju Ministarstvo mora, prometa i infrastrukture.",vijesti
https://web.archive.org/web/20210719095306/https://www.index.hr/vijesti/clanak/u-zagrebu-pala-obilna-kisa-na-istoku-grada-poplavile-ceste-i-podrumi-pala-stabla/2291396.aspx,u-zagrebu-pala-obilna-kisa-na-istoku-grada-poplavile-ceste-i-podrumi-pala-stabla,"DANAS poslijepodne u Zagrebu je pala jaka kiša.
> Snimke nam slobodno šaljite na desk@index.hr, napišite samo gdje i kad su snimljene
 
Civilna zaštita: Imali smo 50-ak intervencija
Civilna zaštita javila je da je obilna kiša prouzročila probleme u istočnom dijelu Zagreba, Dugom Selu i okolici.
""Obilna kiša, koja pada od 13 sati, prouzročila je probleme u istočnom dijelu Zagreba, Dugom Selu i okolici. Došlo je do plavljenja prometnica i podrumskih prostorija, a ima i nekoliko dojava o padu stabala i granja na prometnice, parkirana vozila i objekte. Županijski centar 112 Zagreb zaprimio je 50-ak poziva građana koji su tražili intervenciju vatrogasaca i komunalnih službi"", stoji u objavi civilne zaštite.

Došlo je do plavljenja prometnica i podrumskih prostorija, a ima i nekoliko dojava o padu stabala i granja na prometnice, parkirana vozila i objekte. Županijski centar 112 Zagreb zaprimio je 50-ak poziva građana koji su tražili intervenciju vatrogasaca i komunalnih službi, javili su iz civilne zaštite.
HAK: Vozi se usporeno na A3 zbog kiše
Kako je objavio HAK, na zagrebačkoj obilaznici (A3) između čvorova Lučko i Buzin u oba smjera vozi se usporeno zbog povremeno jakih pljuskova.
HAK javlja i da su dvije kolone na cestama, jedna pred naplatom Lučko u smjeru Zagreba, kolona duga oko 2 km, a pred naplatom Demerje oko 3 km. Druga je na autocesti A7 Rupa-Rijeka-Žuta Lokva kod graničnog prijelaza Rupa u smjeru Slovenije, duga oko 1 km.",vijesti
https://web.archive.org/web/20210719095306/https://www.index.hr/vijesti/clanak/uhicen-mladic-iz-splita-koji-je-jutros-napao-vozaca-autobusa/2291412.aspx,uhicen-mladic-iz-splita-koji-je-jutros-napao-vozaca-autobusa,"UHIĆEN je mladić koji je jutros oko 9:40 napao vozača autobusa Prometa kod pazara, javlja policija.
Dodaju da se nad njim sada provodi kriminalističko istraživanje.
Napad je snimljen, a snimka objavljena na Facebook stranici Prometne zgode i nezgode.

Iako se na snimci čini da je mladić vozača udario i pljunuo, u splitskoj policiji kažu da su stupili u kontakt s vozačem te utvrdili da se radilo o verbalnom napadu.
Direktor Prometa objasnio što se dogodilo
Direktor splitske tvrtke Promet, Miroslav Delić, objasnio je za Dalmaciju Danas što se dogodilo.
''Situacija je malo drugačija nego što je to prikazano na snimci. Naime, na liniji broj 60 na splitskom pazaru mlađa osoba do nekih 20 godina htjela je kupiti tri karte komunicirajući na engleskom jeziku. Međutim, vozač je od mladića tražio prvo novac, na što ovaj nije pristao.
Mladić je u ruci držao novčanicu od 1000 kuna, koju nije htio dati vozaču dok mu prethodno ne da karte. Tu nastaje nesporazum. Kako vozač autobusa ne govori tečno engleski, zamolio je gospođu koja je putnik u busu da mu na engleskom jeziku objasni da prvo treba platiti karte, što je gospođa i učinila.
Nakon toga mladić je počeo pljuvati i vrijeđati gospođu, kao što je vidljivo na snimci. No, do fizičkog nasrtaja nije došlo, iako je bilo pokušaja. Sretni smo da se sve dobro završilo.''",vijesti
https://web.archive.org/web/20210719095306/https://www.index.hr/vijesti/clanak/umro-danski-karikaturist-poznat-po-crtezu-proroka-muhameda/2291485.aspx,umro-danski-karikaturist-poznat-po-crtezu-proroka-muhameda,"DANSKI karikaturist Kurt Westergaard, slavan zbog karikature proroka Muhameda koja je izazvala nerede u nekim muslimanskim zemljama, umro je u dobi od 86 godina, objavila je njegova obitelj, prenijeli su danski mediji u nedjelju. 
Westergaard je umro nakon duge bolesti, rekla je obitelj, prenio je list Berlingske.
Ilustrator je autor najpoznatije do 12 karikatura objavljenih 30. rujna 2005. u danskom konzervativnom dnevnom listu Jyllands-Posten pod naslovom Lice Muhameda, na kojoj je prorok prikazan s turbanom u obliku bombe. 
Karikature su najprije prošle nezamijećeno, ali nakon 15 dana održan je prosvjed u Kopenhagenu, a zatim su prosvjedovali veleposlanici muslimanskih zemalja u Danskoj. 
Tada je eskalirao bijes koji je rezultirao antidanskim nasiljem u muslimanskom svijetu u veljači 2006. 
Nasilje povezano s karikaturama je kulminiralo 2015. tijekom atentata na francuski satirički tjednik Charlie Hebdo u Parizu, kada je ubijeno 12 djelatnika. Tjednik je ponovo objavio karikature 2020.",vijesti
https://web.archive.org/web/20210719095417/https://www.index.hr/sport/clanak/uzivo-ronaldo-objavom-pokrenuo-nove-traceve-united-i-barcelona-spremaju-razmjenu/2291477.aspx,uzivo-ronaldo-objavom-pokrenuo-nove-traceve-united-i-barcelona-spremaju-razmjenu,"TOČNO u ponoć 1. srpnja počeo je ljetni prijelazni rok u Italiji, Njemačkoj i Španjolskoj, a u tim zemljama završit će 2. rujna.
U Francuskoj i Engleskoj prijelazni rok je počeo još 9. lipnja, a trajat će do 31. kolovoza, a u pet najjačih liga ovog ljeta ćemo najviše pratiti tko će koga kupiti ili prodati.
U Hrvatskoj je prijelazni rok počeo 15. lipnja i otvoren je do zadnjeg dana kolovoza. Francuska i Engleska su zemlje u kojima je najranije počeo prijelazni rok, a najkasnije će završiti u Rusiji, gdje će se transferi dogovarati do 17. listopada, ali u toj zemlji se rok otvara tek 26. srpnja.
Tijek prijelaznog roka tijekom cijelog dana pratite na Indexu.",sport
https://web.archive.org/web/20210719095417/https://www.index.hr/sport/clanak/van-der-meyde-zlatan-je-spavao-a-ja-sam-ga-poljubio-u-usta-zasuo-me-udarcima/2291511.aspx,van-der-meyde-zlatan-je-spavao-a-ja-sam-ga-poljubio-u-usta-zasuo-me-udarcima,"ZLATAN IBRAHIMOVIĆ i Andy van der Meyde bili su suigrači u Ajaxu od 2001. do 2004. Obojici se predviđala velika karijera, no kod Van der Meydea je negdje zapelo.
Taj ofenzivac je iz Ajaxa prešao u Inter i tamo se nije snašao. Pokušao je u Evertonu i PSV-u nakon Intera, međutim, zbog neprofesionalnog odnosa prema nogometu nije ostvario svoj puni potencijal.
Zlatan pak dominira i u 40. godini u Milanu, a iza njega je impresivna karijera protkana brojnim trofejima i rekordima.
Van der Meyde se u jednoj nizozemskoj emisiji prisjetio vremena sa Zlatanom u Amsterdamu.
""Sjedio sam pored Zlatana u autobusu dok smo bili u Ajaxu. Jednom sam, dok je spavao, dobio homoseksualne sklonosti i samo sam ga poljubio u usta. Nekoliko sekundi kasnije me zasuo udarcima"", kroz smijeh je ispričao 41-godišnji Nizozemac.
Karijeru je Van der Meyde završio 2012. u amaterskom klubu WKE nakon šest nastupa.
Potkraj boravka u Evertonu živio je prilično raskalašeno. Droga, alkohol i seks s prostitutkama bili su mu svakodnevica, a žena i djeca su ga ostavili, pa je pao u depresiju.
 ",sport
https://web.archive.org/web/20210719095306/https://www.index.hr/vijesti/clanak/vandjelic-iz-ministarstva-nije-dosla-nijedna-odluka-za-obnovu-zgrada/2291406.aspx,vandjelic-iz-ministarstva-nije-dosla-nijedna-odluka-za-obnovu-zgrada,"RAVNATELJ Fonda za obnovu Damir Vanđelić izjavio je da neće napustiti Fond za obnovu sve dok ne počne sam proces obnove, odnosno dok ne uspostavi rad Fonda, njegovu efikasnost, transparentnost i sustav elektroničkih dražbi.
""Ne odlazim iz Fonda sve dok ne uspostavimo rad Fonda i dok se Fond ne pokaže u tri ključna elementa. Efikasnost - da se počne nešto na terenu događati. Da se sustav transparentnosti Fonda prikaže u cijelosti, dakle da su svi dokumenti Fonda dostupni na velikom broju zgrada i, naravno, antikoruptivni program koji smo napravili, sustav elektroničkih dražbi koji bi trebao profunkcionirati. Kada to bude uspostavljeno, smatram da je moj posao uspostave Fonda i uhodavanja rada Fonda gotov i u tom slučaju možemo razgovarati o daljnjim koracima"", rekao je Vanđelić gostujući u emisiji Točka na tjedan N1 televizije.
Kazao je da će veličina zamjenskih kuća za stradale ovisiti o broju članova kućanstva, što je propisano zakonom.
Trenutno je više od 12 tisuća zahtjeva
""Što se tiče ovog kada će početi izgradnja zamjenskih kuća, to zavisi o donošenju odluka Ministarstva, koje kada donese odluku, pošalje u Fond, Fondu treba za izgradnju obiteljske kuće 20-ak do 60-ak dana da ugovori, zavisno o vrijednosti nabave žalbenim postupcima i tada može krenuti izgradnja zamjenskih obiteljskih kuća. Odluke dolaze iz Ministarstva, nije došla nijedna za obnovu zgrada ili izgradnju zamjenskih obiteljskih kuća. Imamo samo ukupno 19 odluka za uklanjanje kuća"", naglasio je Vanđelić.
Izvijestio je da trenutno imaju više od 12.000 zahtjeva, od čega ih je 19 odluka za stvarnu obnovu, tj. uklanjanje, a tu je i 640 isplata novčanih naknada. Naglasio je da iz Fonda cijelo vrijeme na sastancima, u dopisima i u javnosti osnažuju Ministarstvo da ubrza tempo izdavanja odluka.
""Čekamo kompletnu uspostavu rada Fonda. Ovog trenutka Fond je u leru. Imamo jak motor, uspostavili smo organizaciju, ali nemamo na čemu raditi. Dok se to ne dogodi, dok mi ne počnemo nešto raditi, dok se ne vidi da to funkcionira, dok građani ne steknu povjerenje da je to antikoruptivni sustav i da je efikasan, mislim da moja uloga nije završena. Neću otići prije nego što počne obnova"", istaknuo je Vanđelić.
Objasnio je kako je ukupno 33 milijuna kuna trošak obnove koji je išao putem Fonda, a da je prije toga putem Ministarstva isplaćeno oko 26 milijuna kuna naknada za hitne intervencije.
""Fond za obnovu pokriva samo dio privatnih zgrada, jedan dio obiteljskih kuća u područjima pogođenih katastrofom pokriva Središnji državni ured, a sve javne zgrade obnavljaju njihovi vlasnici ili osnivači. Mi smo kao država pokazali veliku neefikasnost već samim time što je obrađeno ispod dva posto zahtjeva"", upozorio je ravnatelj Fonda za obnovu.
Fond do godišnjice potresa nije donio nijednu odluku
Upozorio je i kako bi upravo Fond mogao biti sljedeće usko grlo obnove, jer u njemu radi 40-ak ljudi kojima bi moglo doći i do 12.000 odluka, od kojih bi mogli obrađivati njih 200 dnevno, što Vanđelić smatra neizvedivim.
""Prvi pritisak je bio godišnjica potresa, do tad Fond nije dobio nijednu odluku. Nakon toga taj tjedan se počelo užurbano raditi i dobili smo jedan dio odluka. Nakon dva mjeseca opet neki zastoj i mi ponovno inzistiramo da se pojača broj odluka i nakon mjesec dana dobili smo ovih 16 odluka. Mi smo ispod jedan posto zgrada koje imaju nekakvu vrstu obnove pokrenute"", rekao je, uz ostalo, Vanđelić.
Poručio je kako su njegovi medijski istupi dio informiranja građana o stanju obnove te ukazivanje na elemente obnove koje moramo svi zajedno unaprijediti.
""Ja baš neću otići ako bude ovako, baš ću inzistirati da se to poboljša. Meni je ogromna motivacija kada to ne funkcionira, da inzistiram da se to poboljša. Od svakog u sistemu zahtijeva ogromnu hrabrost da ukazuje na ovako nešto i imate ogroman pritisak u smjeru da ne talasate, a moj napor ide u obrnutom smjeru"", istaknuo je Vanđelić. Na pitanje je li moguće u Hrvatskoj dobiti nezavisnog premijera procjenjuje kako je to za sljedeće izbore posve moguća opcija.
""Mislim da se vremena mijenjaju, građani sazrijevaju, naša demokracija je mlada, ljudi uče. Nažalost, učimo na vlastitim greškama i učimo jako sporo, ali mislim da je sve moguće"", zaključio je.",vijesti
https://web.archive.org/web/20210719095546/https://www.index.hr/magazin/clanak/velika-ljetna-akcija-u-stomatoloskoj-ordinaciji-dentech/2290487.aspx,velika-ljetna-akcija-u-stomatoloskoj-ordinaciji-dentech,"Kao i svakog ljeta, Dentech stomatološka ordinacija u Splitu pokrenula je veliku ljetnu akciju koja će trajati do 31. kolovoza.
Povodom ove akcije, i iz razloga velikog interesa za All on 4 i All on 6 sustavima, pomoću kojih je moguće potpuno rekonstruirati čeljusti kod pacijenata s potpunim nedostatkom zubi, Dentech je za vas pripremio dva kompleta na popustu.
Prvi komplet tiče se All-on-4 sustava, koji može biti vaš uz 20% popusta. Ovaj komplet sadržava 4 premium GC zubna implantata te fiksni kompozitni most, pomoću kojih je moguće nadoknaditi cijeli zubni niz jedne čeljusti. Po novoj cijeni od 33.440 HRK po čeljusti, umjesto uobičajenih 41.800 HRK, možete imati novi osmijeh u već nekoliko mjeseci.

Drugi se komplet odnosi na All-on-6 sustav te njega također možete dobiti uz 20% popusta na sve oblike plaćanja. U ovome kompletu koji sadržava 6 premium GC zubnih implantata te fiksni kompozitni most, možete pronaći svoj novi osmijeh po novoj cijeni od 42.560 HRK po čeljusti, umjesto uobičajenih 53.200 HRK.

No prije svega, važno je da dođete na besplatni prvi pregled i konzultacije s Dentechovim stručnim doktorima kako bi doznali jeste li kandidat za ugradnju nekog od ova dva sustava. Kako bi rezervirali vaš termin, potrebno je samo da se obratite ljubaznom Dentechovom osoblju putem e-pošte info@dentech.hr, telefona 021/488-699 ili 099/482-7567, a možete im se javiti i putem Facebooka ili Instagrama.
No prije svega, važno je da dođete na besplatni prvi pregled i konzultacije s Dentechovim stručnim doktorima kako bi doznali jeste li kandidat za ugradnju nekog od ova dva sustava.
Kako bi rezervirali vaš termin, potrebno je samo da se obratite ljubaznom Dentechovom osoblju putem e-pošte info@dentech.hr, telefona 021/488-699 ili 099/482-7567, a možete im se javiti i putem Facebooka ili Instagrama.",magazin
https://web.archive.org/web/20210719095417/https://www.index.hr/sport/clanak/video-hamiltona-optuzuju-da-je-kriv-za-sudar-ovo-je-njegov-odgovor/2291472.aspx,video-hamiltona-optuzuju-da-je-kriv-za-sudar-ovo-je-njegov-odgovor,"LEWIS HAMILTON pobijedio je u utrci za Veliku nagradu Velike Britanije, a trijumf na desetoj postaji ovogodišnjeg prvenstva u Formuli 1 iskoristio je kako bi smanjio zaostatak za vodećim u ukupnom poretku, Maxom Verstappenom.
Sedmerostruki svjetski prvak sad za trenutno vodećim zaostaje osam bodova, a mnogi su spremni reći da tako ne bi bilo da se nije dogodio incident na samom početku utrke. U njemu su sudjelovala upravo njih dvojica, a Verstappen je utrku okončao već na samom startu, nakon kontakta s bolidom Hamiltona.
Hamilton je zbog incidenta kažnjen s deset sekundi, no ta ga kazna nije spriječila da peto mjesto poretka u trenutku izlaska iz kazne dobrom vožnjom pretvori u pobjedu, svoju osmu na stazi Silverstone.
Ipak, u središtu svega ostali su trenuci iz prvog kruga, u kojem je Verstappen izletio i završio u bolnici, te nakon završetka utrke, kad je Hamilton burno slavio pobjedu. Verstappen mu je to zamjerio, ne samo sudar već i tu proslavu, tvrdeći da to nije u redu dok je netko od rivala sa staze hospitaliziran. I optužio ga je za sudar.
Hamilton to negira.
''Bio sam uz njega, nije mi dao dovoljno mjesta. Cijeli sam vikend davao sve od sebe i bez obzira na to slažem li se ja s kaznom koja mi je dana, nisam htio dopustiti da išta stane na put sviranju himne i podizanju britanske zastave'', izjavio je pobjednik utrke.
► KLIKNI OVDJE I POGLEDAJ SUDAR HAMILTONA I VERSTAPPENA
U Red Bullu se nikako ne slažu s Hamiltonom, dapače, krive ga za sve. Šef momčadi Christian Horner je izjavio:
''Tako se ne vozi taj zavoj. Svaki od vozača na stazi zna da se tako ne prolazi kroz njega. Bila je to velika nesreća i Maxov zavoj. Što se mene tiče, Hamilton je kriv za sve, nikad se nije trebao naći u toj poziciji. Hvala Bogu što nam vozač nije ozbiljno ozlijeđen ili što se nije dogodilo još nešto gore.''
Njemu je Hamilton ovako odgovorio:
''Nemam mu što za reći. Ne želim da se takve stvari događaju u utrkama, a sad je bitno da se smirimo i ne govorimo ništa vrući. Znam kako je to kad momčad gubi bodove. Nemam više što za dodati.''",sport
https://web.archive.org/web/20210719095306/https://www.index.hr/vijesti/clanak/video-u-beogradu-se-djelomicno-urusila-stambena-zgrada-stanari-evakuirani/2291108.aspx,video-u-beogradu-se-djelomicno-urusila-stambena-zgrada-stanari-evakuirani,"DANAS se u beogradskom naselju Vračar djelomično urušila stambena zgrada, javljaju srpski mediji.
Zgrada od sedam katova i desetak stanara u Vidovdanskoj ulici djelomično se urušila oko 11 sati. Na svu sreću, u urušavanju nitko nije stradao jer su stanari na vrijeme evakuirani.
Hesusus pic.twitter.com/2pqflizos0
Kako javlja RTS, stanari kažu da se zgrada djelomično urušila zbog radova na obližnjem gradilištu, gdje zadnjih mjesec dana kopaju temelje buduće stambenog objekta.
Stanari već neko vrijeme upozoravaju na opasnost
Zadnjih nekoliko dana u zgradi koja se danas urušila pucaju pločice i zidovi, rekli su stanari koji već neko vrijeme upozoravaju na opasnost. 
Goran Vesić, zamjenik gradonačelnika Beograda, rekao je za agenciju Tanjug da će sutra biti podnesene kaznene prijave protiv odgovornih za urušavanje zgrada, dodavši kako je uzrok urušavanja zgrade kopanje temelja na obližnjoj parceli.
""Očito investitor koji je počeo graditi zgradu pored urušene nije dobro napravio zaštitu, odnosno nije imao dobar projekt statike"", rekao je.",vijesti
https://web.archive.org/web/20210719095546/https://www.index.hr/magazin/clanak/viktorija-radja-pozirala-s-mamom-u-prirodnom-izdanju-nisam-vise-u-cvijetu-mladosti/2291518.aspx,viktorija-radja-pozirala-s-mamom-u-prirodnom-izdanju-nisam-vise-u-cvijetu-mladosti,"VIKTORIJA RAĐA podijelila je na svom Instagram profilu fotografiju na kojoj pozira s mamom Marom u prirodnom izdanju.
""Jako volim prirodno. Izvorno. Onako kako je. Svaka bora, svaka pjegica, svaki nedostatak na mom tijelu nosi uspomenu i potvrdu onog što sam ja. A nameću nam da se toga sramimo. Osuđuju ako to ne promijenimo. Jer znate, nisam više u cvijetu mladosti. Koža više nije zategnuta i bez mane. Tijelo više nije u top formi. A mene hvata panika jer sam navikla na vječne osude i predrasude. DOSTA! Budimo sretne, budimo neopterećene, ne dajmo da nam to oduzmu! Jer lijepe smo takve, prirodne,kakve jesmo"", započela je Viktorija svoju objavu.
Objavu dijeli Viktorija7 (@viktorija7777)
""Ja volim biti njegovana, ali to ne znači da se povremeno ne zapustim. Svaka žena ima pravo izgledati upravo onako kako želi i kako se osjeća. A pogledajte samo moju mamu; opuštena, nedotjerana, stara i prelijepa"", dodala je. 
""Bravo, poljubi mamu"", ""Svaka čast, prirodno lijepe i bez šminke"", ""I mama i ti ste prekrasne"", ""Uvijek lijepe i prekrasne obje"", pisali su pratitelji, a bilo je i onih su primijetili kako Viktorija liči na mamu.
""Ti si ista mama"", ""Prekrasna na mamu"", neki su od komentara.",magazin
https://web.archive.org/web/20210719095306/https://www.index.hr/vijesti/clanak/vujcic-opet-imamo-stari-problem-nedostaje-kvalificirane-radne-snage/2291380.aspx,vujcic-opet-imamo-stari-problem-nedostaje-kvalificirane-radne-snage,"GUVERNER Hrvatske narodne banke (HNB) Boris Vujčić izjavio je danas u Dubrovniku da u drugom tromjesečju očekuje snažnu stopu rasta BDP-a, vjerojatno oko 18 posto, što je u značajnoj mjeri posljedica baznog razdoblja drugog tromjesečja 2020., kad je zabilježen snažan pad.
Vujčić na razini godine očekuje rast BDP-a od 6.8 posto, ali uz značajnu neizvjesnost epidemiološke situacije. ""Prognozu rasta temeljimo na prihodu od turizma od 70 posto iz 2019. godine, ali ako se ostvari 50 posto, kao lani, to bi stopu rasta spustilo na 4.8 posto"", rekao je Vujčić, koji je u Dubrovniku otvorio 27. međunarodnu ekonomsku konferenciju.
Guverner HNB-a naglasio je da je država odigrala značajnu ulogu s potporom za održavanje radnih mjesta, pa je pad broja nezaposlenih bio manji, a oporavak brži.
""Sad imamo stari problem - nedostatak kvalificirane radne snage"" 
""Kriza je ubrzala prisutne procese digitalizacije, rada na daljinu i od kuće. Očekujem da će se velik broj ljudi vratiti na radna mjesta. Tek nakon normalizacije dobit ćemo pravu sliku tržišta rada, koje se u pandemijskoj krizi ponašalo drukčije nego u velikoj financijskoj krizi 2009. i 2010. godine. U Hrvatskoj smo se s brojem zaposlenih već sad vratili na 2019. godinu i suočavamo se sa starim problemom nedostatka kvalificirane radne snage"", izjavio je Vujčić.
Guverner HNB-a smatra da će program EU ""Next Generation"" biti srednjoročno važan za oporavak gospodarstva, jer će spriječiti pad angažiranja tih sredstava, koji je dosad bio tipičan za sve zemlje.
""Kroz iduće dvije godine imat ćemo maksimum povlačenja fondova EU, što će pozitivno utjecati na rast BDP-a"", ocijenio je Vujčić.
Vujčić je u Dubrovniku otvorio 27. međunarodnu ekonomsku konferenciju, koja je okupila sedamdesetak svjetskih i domaćih znanstvenika te predstavnika međunarodnih financijskih institucija, središnjih banaka i financijskog sektora.
""Ne vidimo značajan broj bankrota tvrtki""
Među središnjim temama je i bankrot poduzeća, koji je i prije pandemije smatran jednim od najvećih rizika. ""Još uvijek ne vidimo značajan rast loših plasmana banaka, odnosno značajan broj bankrota tvrtki. Stoga želimo odgovoriti kriju li se tek negdje ti bankroti ili će zbilja izostati u ovoj krizi"", rekao je Vujčić.
Na konferenciji će se raspravljati i budućem jačanju uloge države, posebno kroz program EU Next Generation, o tečajnom mehanizmu te o odnosu fiskalne i monetarne politike tijekom i na izlasku iz krize.
""Monetarna politika izuzetno je ekspanzivna. Bilance središnjih banaka su na povijesnim maksimumima, a kamatne stope na povijesno najnižim razinama. A fiskalna politika je 'upumpala' velik novac u ekonomiju, pa su razine javnog duga jako visoke"", istaknuo je guverner Hrvatske narodne banke Boris Vujčić, koji je otvorio 27. međunarodnu ekonomsku konferenciju, a i moderirat će panel raspravu o odnosu monetarne i fiskalne politike.
Tko sve sudjeluje na konferenciji?
Na ovogodišnjoj konferenciji održat će se pet panela, koje će, uz guvernera Vujčića, moderirati Nicolas Véron, Bruegel and Peterson Institute for International Economics, Jan Svejnar, profesor na Columbia University, Michael Faulend, viceguverner Hrvatske narodne banke i Servaas Deroose.
Sudjelovat će i Mario Nava, glavni direktor Glavne uprave za potporu strukturnim reformama, Europska komisija, José Manuel Campa, predsjednik Europskog nadzornog tijela za bankarstvo (EBA), Tina Žumer, viceguvernerka Banke Slovenije, Anita Angelovska-Bežoska, guvernerka Narodne banke Republike Sjeverne Makedonije, te predstavnici drugih središnjih banaka, Banke za međunarodne namire i znanstvenici brojnih svjetskih sveučilišta.",vijesti
https://web.archive.org/web/20210719095546/https://www.index.hr/magazin/clanak/zagrebacka-vrticka-teta-ukrala-paznju-na-otvorenju-pula-film-festivala/2291424.aspx,zagrebacka-vrticka-teta-ukrala-paznju-na-otvorenju-pula-film-festivala,"VRTIĆKA teta i kolumnistica Sonja Sabol, koju su prije šest godina zapazili brojni hrvatski mediji tijekom Pulskog filmskog festivala, gdje je uspjela zasjeniti i slavne ljepotice, opet se pojavila se na otvorenju spomenutog festivala te je plijenila pažnju na crvenom tepihu u dugačkoj haljini otvorenih leđa.

Sa Sonjom su na događaju bili i fotografi Damir i Stefan Bošnjak, koji su zabilježili neke od najglamuroznijih trenutaka.


Sonja je u ožujku ove godine pozirala za izložbu aktova Damira Bošnjaka, a za naš portal otkrila je tada i kako je došlo do njihove suradnje.
""Damir je fotograf koji se iste večeri kao i ja našao u Areni tijekom 67. Filmskog festivala. Spojila nas je zajednička poznanica kada je postavio sliku mene i moje prijateljice na društvenoj mreži, koju je fotografirao tijekom te večeri u veličanstvenoj Areni. Damir je medij, drži svoj portal Pulska svakodnevica te mi je ujedno ponudio suradnju da pišem kolumne za njegov portal. Naravno, pristala sam, zato mu se ujedno zahvaljujem"", ispričala je.
",magazin
https://web.archive.org/web/20210719095417/https://www.index.hr/sport/clanak/zaokret-u-hksu-reprezentacija-trazi-djedove-bake-i-supruge-nude-nam-se-nba-igraci/2291237.aspx,zaokret-u-hksu-reprezentacija-trazi-djedove-bake-i-supruge-nude-nam-se-nba-igraci,"VEĆ OD ove jeseni mogli bismo u dresu hrvatske košarkaške reprezentacije gledati Amerikanca ili naturaliziranog igrača iz neke druge zemlje, a dugoročno bi na raspolaganje mogla dobiti još poneku NBA zvijezdu, otkrio je izbornik Veljko Mršić u razgovoru za Index.
Neuspjeh na nedavnim splitskim kvalifikacijama za Olimpijske igre ponovno je razotkrio neke stare boljke hrvatske košarke. Prvo, Hrvatska nema dovoljno širok kadar da bezbolno prebrodi ozljedu ili otkaz bilo kojeg od najboljih igrača, a kamoli cijelog niza kao ovog ljeta (Šarić, Zubac, Simon, Bender, Šamanić, Prkačin, Krušlin...). Drugo, nakon skorašnjeg odlaska Roka Ukića Hrvatska nema igrača kojem bi sa sigurnošću mogla povjeriti ulogu razigravača.
Rješenje oba problema je jednostavno - pregristi nacionalni ponos, prihvatiti da nismo savršeni i da trebamo pomoć te učiniti ono što već godinama rade i nacije kojima je takva pomoć kudikamo manje potrebna.
Split je otvorio oči i Rađi i Vrankoviću
Izbornik Veljko Mršić nedavno je otkrio da se kreće u akciju i da ćemo uskoro ponovno imati stranca u reprezentaciji, a u razgovoru za Index je pojasnio kakav je plan i zašto su se Dino Rađa i Stojko Vranković predomislili s obzirom na to da su dosad bili izričito protiv stranaca.
""Dugo smo razgovarali, vidjeli što imamo kvalitetno, na kojim pozicijama smo slabi u rosteru i zaključak je bio da ćemo, ako uspijemo pronaći nekoga tko nam može pomoći i odgovoriti na zahtjeve, krenuti u akciju"", rekao je Mršić.

Dobar dio javnosti je uvijek pružao otpor prema strancima, baš kao i čelnici saveza. Zato bi bilo dobro da naturalizirani igrač, iz SAD-a ili neke druge zemlje, ima nekakvih poveznica s Hrvatskom. Uostalom, na takav je način HNS pronašao brojne igrače za nogometnu reprezentaciju, poput Šimunića ili Rakitića. Kad je košarka u pitanju, vjerojatno će trebati posegnuti dalje od ""-ića"", a svakako među već afirmirane igrače.
HKS traži djedove i bake, majke i supruge
""Tražimo igrače koji imaju poveznice s Hrvatskom, nekog od roditelja ili djedova, ako su rođeni tu, ako imaju hrvatske korijene, ako su oženili Hrvaticu, sve ćemo pročešljati"", najavio je izbornik.
Tako bi se bezbolno mogla proširiti tanašna baza igrača jer bi putovnicu moglo dobiti više košarkaša koji bi tako izborniku omogućili veći izbor. Teoretski bismo mogli imati jednog ili dvojicu koji bi se izmjenjivali u kvalifikacijama, ovisno o trenutnim potrebama momčadi, te trećeg koji bi igrao na velikim natjecanjima.
S obzirom na to da tijekom većine kvalifikacijskih prozora za europska i svjetska prvenstva igrači iz Eurolige i NBA lige ne mogu sudjelovati, za taj je dio važno naći igrače na nižim razinama koji bi bili dostupni. 
""Dostupnost je bitan faktor. Imamo primjer Slovenaca, koji imaju Morgana, koji igra Eurokup i može sudjelovati u kvalifikacijama. Tobey igra Euroligu, pa ne može sudjelovati u kvalifikacijama, ali im je igrao na predolimpijskom turniru"", podsjeća Mršić.
Nude se barem dva NBA igrača
A za velika natjecanja, počevši s Eurobasketom 2022., Hrvatska bi čak mogla dobiti pojačanje iz NBA lige.
""Već se nekoliko NBA igrača kod naših reprezentativaca raspitivalo i izrazilo želju za dobivanjem hrvatske putovnice i igranjem za reprezentaciju. Postoje dva NBA igrača kojima je netko od roditelja Hrvat, obojica na pozicijama dva i tri. Istina, pozicija jedinice nam je dosta problematična, ali vidjet ćemo što nam je dostupno"", otkrio je Mršić i na kraju naglasio vrlo bitan detalj u priči o strancima.
""Tko god da došao, neće biti plaćen. Njima hrvatska putovnica otvara mnoga vrata i ona će im biti jedina naknada za angažman. Kada se spominjao Shane Larkin, on je tražio dva milijuna dolara, a to nije bila opcija"", zaključio je izbornik.
Amerikanac je već bio ključni hrvatski igrač
Do sada su za hrvatsku košarkašku reprezentaciju igrala dva naturalizirana Amerikanca. Dontaye Draper, koji je dvije godine igrao za Cedevitu, sudjelovao je na EP-ima 2011., 2013. i 2015., a u Sloveniji je bio jedan od ključnih igrača u pohodu na jedino polufinale velikog natjecanja od 1995. Oliver Lafayette nije imao nikakvih poveznica s Hrvatskom i njegov je nastup na SP-u 2014. bio potpuni promašaj.",sport
https://web.archive.org/web/20210719095417/https://www.index.hr/sport/clanak/zasto-se-stipe-miocic-zabavlja-s-tipom-kojeg-borilacki-svijet-ne-moze-smisliti/2291023.aspx,zasto-se-stipe-miocic-zabavlja-s-tipom-kojeg-borilacki-svijet-ne-moze-smisliti,"IAKO većina borilačkog svijeta braću youtubere Jakea i Logana Paula vidi kao farsu koja obezvređuje njihove plemenite vještine, Stipe Miočić s njima nema problema. Štoviše, američki MMA borac hrvatskog podrijetla sudjelovao je u promotivnoj kampanji za sljedeći meč Jakea Paula.

Miočića je možda razmekšalo to što su braća Paul iz Clevelanda, baš kao i on, ali na snimkama koje je objavio na Instagram Storyju djeluju kao da se dobro slažu i zabavljaju. Zajedno su snimili podcast, a na jednom od Storyja Miočić je uz fotografiju napisao kako je gđa Miočić natjerala Paula da se izuje jer s njom nema šale.

To se mnogim MMA fanovima nije svidjelo, pa su mu uz objave ostavljali komentare da se prodao.
A post shared by Stipe Miocic (@stipemiocic)
Jake Paul dosad je imao tri borbe u kojima je redom, tehničkim ili klasičnim nokautom, pobijedio kolegu youtubera AnEsonGiba, bivšu NBA zvijezdu Natea Robinsona i nekad uglednog MMA borca Bena Askrena.
Četvrti meč ima protiv aktivnog MMA borca Tyrona Woodleyja, koji ga je prozvao nakon pobjede nad Askrenom. Woodleyju je 39 godina, a do 2018. je imao solidnu MMA karijeru s 19 pobjeda, tri poraza i jednim neodlučenim ishodom, ali od tada je izgubio sve četiri borbe, od kojih posljednju u ožujku gušenjem od Vicentea Luquea.
Borba će se održati 28. kolovoza u Clevelandu po boksačkim pravilima.",sport
https://web.archive.org/web/20210719095306/https://www.index.hr/vijesti/clanak/znanstvenici-o-laucu-tvrdnja-da-je-bolje-preboljeti-nego-se-cijepiti-izaziva-uzas/2291210.aspx,znanstvenici-o-laucu-tvrdnja-da-je-bolje-preboljeti-nego-se-cijepiti-izaziva-uzas,"NEDAVNA objava molekularnog biologa Gordana Lauca izazvala je oštre reakcije i kritike u hrvatskoj znanstvenoj zajednici.
>> Lauc: Delta se učinkovito širi među cijepljenima
Mnogi su je doživjeli kao opasnu relativizaciju pandemije i važnosti cijepljenja, osobito zato što je riječ o članu Znanstvenog savjeta vlade za covid-19, čije riječi imaju doseg i težinu u vladi, u medijima i na društvenim mrežama.
Podsjetimo ukratko, Lauc je rekao da ideja da cijepljenjem štitimo druge nema biološke logike, da se SARS-CoV-2 učinkovito širi i među cijepljenima, da su upravo cijepljeni, a ne necijepljeni generatori novih virusnih varijanti, da se trebaju cijepiti samo ugroženi te da osobe koje prebole covid-19 razvijaju puno širi imuni odgovor, koji je onda puno otporniji na neke buduće nove varijante. Također je istaknuo da opet imamo situaciju da se virus sve više širi Europom, no, kao i prošlog ljeta, nema puno teško bolesnih ljudi: ""U kontekstu pojave novih varijanti to zapravo nije loša vijest jer svi oni koji sada prebole sa slabim simptomima će biti brana širenju tih nekih novih varijanti na jesen.""
Pritom se pozvao na zaključke vrhovnog znanstvenog tijela SAGE, koje savjetuje britansku vladu (opširnije u povezanom članku dolje).
Od Laucove relativizacije ozbiljnosti pandemije i važnosti cjepiva ogradio se čak i premijer Andrej Plenković.
>> Plenković: Ograđujemo se od Laucovih izjava o covidu
Sporna Laucova objava bila je kap koja je prelila čašu strpljenja znanstvenicima s kojima smo jučer razgovarali. Nedavno je Lauc zaredao niz izjava prema kojima je pandemija završila te se u Hrvatskoj ne bi ništa dogodilo ni da se sve mjere relaksiraju. U jednoj objavi je ironično poručio da bi trebalo zabraniti kupanje jer se jedan dan u Hrvatskoj utopilo više ljudi nego što je na isti dan umrlo od covida-19.
Zanimljivo je da Laucova relativizacija covida-19 i cjepiva dolazi u isto vrijeme dok 1200 svjetskih znanstvenika pismom u uglednom časopisu Lancet izražava zabrinutost zbog preranog potpunog otvaranja Velike Britanije. 
>> Upozorenje 1200 znanstvenika: Ukidanje mjera u Engleskoj prijeti cijelom svijetu
Lauc je danas na Facebooku objavio veliki post u kojem je ustvrdio da on nije relativizirao covid-19 ni umanjivao značaj cjepiva, da je krivo shvaćen i da su njegove tvrdnje izvađene iz konteksta.
>> Lauc: Moja izjava da je pandemija praktično gotova se vadi iz konteksta
Index je razgovarao s nizom zabrinutih znanstvenika koji su komentirali jučerašnju, ali i neke ranije Laucove objave. 
Vladimir Trkulja: Lauc prešućuje i pogrešno tumači SAGE
Stručnjak za farmakologiju Vladimir Trkulja smatra da su brojne izjave iz posljednje Laucove objave posljedica nerazumijevanja ili namjernog krivog interpretiranja znanstvenih činjenica. To osobito vrijedi za preporuku prema kojoj je dobro da se tijekom ljeta mladi masovno zaražavaju.
Kako bi to ilustrirao, Trkulja navodi točku 9. SAGE-ovog dokumenta:
""Četiri su glavna rizika povezana s velikim brojem infekcija. To su porast broja hospitalizacija i smrtnih slučajeva, više dugog covida; odsutnost radne snage, uključujući djelatnike u zdravstvu, te povećani rizik od pojave novih varijanti. Kombinacija visoke prevalencije bolesti i visoke razine cijepljenja stvara uvjete u kojima će se najvjerojatnije pojaviti varijanta koja će izbjeći imunosni odgovor. Vjerojatnost da se to dogodi nije poznata, ali takva bi varijanta predstavljala značajan rizik kako u Velikoj Britaniji tako i na međunarodnoj razini.""
Trkulja ističe da je Laucova interpretacija da su upravo cijepljeni glavni generatori novih virusnih varijanti pogrešno tumačenje onoga što piše.
""Varijanta koja će izbjeći imunosni odgovor najvjerojatnije će se pojaviti u situaciji u kojoj je populacija zasićena onima koji su na postojeće varijante razvili imuni odgovor – bilo da su prevalentni-pozitivni ili su imunost razvili cijepljenjem. Kada nema prostora za život jer su ljudi razvili otpornost, može se očekivati da su to okolnosti za novu prilagodbu virusa mutacijom"", pojasnio je Trkulja.
""Osim toga, u dokumentu SAGE-a lijepo piše da je to samo hipoteza za koju je nepoznata vjerojatnost hoće li se dogoditi. To nikako ne znači da je problem u preopsežnom cijepljenju i da ne treba cijepiti ljude"", dodao je.
Trkulja upozorava da Lauc pritom prešućuje točku 7, koja mu očito ne odgovara uz tezu:
""Ključne nesigurnosti su promjene u ponašanjima (koje se mogu razlikovati u različitim skupinama), a posebno koliko se brzo ponašanje vraća na razine prije pandemije; učinkovitost cjepiva (podaci se nastavljaju pojavljivati, a najbolji podaci koji su trenutno dostupni bili su osnova za modeliranje) i razine procijepljenosti. Važno je napomenuti da čak i male promjene u tim pretpostavkama (na primjer procijepljenost od 92% umjesto 96% ili male promjene u ponašanju ljudi nakon što se poduzme 4. korak popuštanja mjera) imaju značajne učinke na modelirane ishode. Iako je broj ljudi koji su cijepljeni poznat s velikom preciznošću, broj necijepljenih nije.""
Prema Trkulji, točka 7 eksplicitno govori da predviđanja o tome koliko bi moglo biti opterećenje zdravstvenog sustava u smislu opsega nekog novog vala, broja oboljelih, umrlih itd. ključno ovise o tri čimbenika.
""Pod a) o tome kako će se ljudi ponašati. Ako nastupe neke bitne promjene u ponašanju – to bi moglo utjecati na buduće događaje. Pod b) o djelotvornosti cjepiva, što se pomno prati; i pod c) o procijepljenosti, gdje lijepo kaže: ako se procijepljenost samo malo smanji, npr. s 96% na 92% - to bi se moglo jako odraziti na opsege raširenosti bolesti"", ističe Trkulja.
Boris Lenhard: Čimpanza bi nasumično odabrala više istinitih tvrdnji o koroni
Boris Lenhard, redoviti profesor i voditelj skupine za računalnu biologiju na Imperial Collegeu u Londonu, kaže da bi mogao reći da je Lauc svojim zadnjim napisom na Facebooku prevršio mjeru, no da to ne bi bila istina.
""Iz perspektive svojih kolega znanstvenika, Gordan Lauc je u zadnjih godinu dana prevršio mjeru na desetke puta, toliko često i toliko ekstremno da je prvorazredni skandal da hrvatskoj vladi uopće pada na pamet takvu osobu i dalje držati u Znanstvenom savjetu. Kolega Lauc se svojim ponašanjem potpuno odmetnuo od svojih kolega znanstvenika i znanstvene zajednice i postao solo igrač koji zaobilazi osnovne kanale znanstvene komunikacije, kanale kojima je jedna od osnovnih uloga korektivna. Drugim riječima, rasprava s kolegama jednako stručnima i stručnijima od sebe je jedan od načina koji sprječava znanstvenika da priča besmislice"", kaže Lenhard.
No, ističe, da bi to funkcioniralo, znanstvenik mora željeti ne pričati besmislice ako je to ikako moguće.
""Ja sam naivno vjerovao da to svi znanstvenici žele i ako nekad kiksaju, da je to nenamjerno. U slučaju Gordana Lauca, međutim, više ne vjerujem da je to istina. Jer njegovi istupi na temu ove pandemije toliko su dezinformirajući, krivi i činjenično pogrešni da to ne može biti slučajno i u dobroj namjeri. Da čimpanzi date niz suprotstavljenih tvrdnji o nekom aspektu pandemije, nasumično bi izabrala veći - puno veći - postotak istinitih tvrdnji od Lauca. Da biste griješili toliko često, morate odabrati ne govoriti istinu, gotovo stalno.
Ne znam koje je stručno ime za osobu koja ide nešto izjavljivati gotovo isključivo kad ima potrebu obmanuti javnost. Ja se do sada s takvim slučajem nisam sreo, a ideja da bi se znanstvenik tako ponašao mi je nepojmljiva. Jer tvrdnje koje Gordan Lauc iznosi o virologiji, imunologiji i epidemiologiji nisu i ne mogu biti rezultat njegovog znanja i profesionalnog iskustva iz jednostavnog razloga što bi dobar dio njegovih tvrdnji i interpretacija bio temelj za pad na ispitu iz pripadnih predmeta na njegovom i mom matičnom sveučilištu"", poentira Lenhard.
Naš znanstvenik s adresom u Londonu podsjetio je ukratko na cijeli niz znanstveno neutemeljenih tvrdnji koje je Lauc kroz mjesece pandemije plasirao u javnost.
""Tvrdnje da je pandemija gotova, da djeca ne prenose virus, da od novih varijanti ne prijeti nikakva opasnost, da je virus koji upravo raste u nebo diljem Europe usred ljeta jako sezonalan, da je dobro zaraziti se preko ljeta, tvrdnje o neučinkovitosti strogog lockdowna u zemljama u kojima strogog ili bilo kakvog lockdowna nije bilo te konačno poltronski hvalospjevi o tome da je Hrvatska u pandemiji odlično prošla i da je vlada sve super napravila. 
Sve to je drugim znanstvenicima toliko očito krivo i lako za opovrgnuti da moramo zaključiti da se radi o osobi koja je svjesno odlučila vrijeđati našu pamet i moral. Kada Gordan Lauc tvrdi nešto i u to ime kao dokaz priloži neki članak, znanstveni ili novinski, možete biti gotovo sigurni da u članku ne piše ono što vas on uvjerava da piše"", kaže Lenhard.
Ističe da je zadnja Laucova tvrdnja, da cijepljeni dovode do selekcije na nove varijante virusa, pogrešna na više razina.
""Prvo, sve dosadašnje glavne varijante, uključujući alfu i deltu, nastale su i dobrim dijelom se proširile prije nego što je cijepljenje uopće uzelo maha i proširile su se ne preko cijepljenih ni preboljelih, nego u ogromnom postotku preko necijepljenih. Razlog za njihovo širenje je veća virulentnost, uslijed čega su mjere koje su bile dovoljne da zaustave prethodne varijante postale nedovoljne. Drugo, iako se dio cijepljenih može zaraziti delta varijantom, još uvijek su joj višestruko manje podložni na svim razinama - prijenosa zaraze, simptomatske bolesti, hospitalizacije i smrti. Manje zaraženih podrazumijeva manje ljudi-inkubatora u kojima nove varijante mogu nasumično nastati.
U sadašnjoj situaciji rizik za nastanak novih varijanti ne predstavlja velik broj cijepljenih, nego neodgovorna epidemiološka politika koja dopušta visoku razinu zaraze u populaciji koja je tek dijelom cijepljena. To je opasni koktel i rješenje nije cijepiti samo ugrožene nego cijepiti sve, istodobno ne dopuštajući da se virus nesmetano širi. To bi svaki biolog trebao moći razumjeti. Nijedan stručnjak neće tvrditi ono što Lauc ovdje tvrdi i da ih je Lauc pitao, strpljivo bi mu objasnili. Ovu pandemiju se neće moći zaustaviti bez cjepiva – barem ne bez još puno milijuna mrtvih. Ali opet, on ne želi da mu se objasni"", rekao je Lenhard.
Za kraj je uputio apel medijima.
""Osobno bih apelirao na hrvatske novinare: prestanite davati Laucu i njegovim neznanstvenim partnerima prostor u medijima kao da se radi o uglednim stručnjacima za bilo što u vezi s ovom pandemijom. Lauc ne samo da to nije nego je aktivni dezinformator javnosti i ako ga unatoč tome nastavljate pozivati i puštati da priča što hoće bez fact-checkinga i glasnih demantija, znajte da ono što radite nije novinarstvo, nego freak show"", poručio je Lenhard.
Andreja Ambriović Ristov: Laucova tvrdnja da se trebaju cijepiti samo ugroženi je opasna
Predstojnica Zavoda za molekularnu biologiju Instituta Ruđer Bošković u Zagrebu i članica vladinog Znanstvenog savjeta Andreja Ambriović Ristov kaže da je tvrdnja da cjepiva nisu univerzalna rješenja za sve jer, kao što vidimo u brojnim zemljama, SARS-CoV-2 se učinkovito širi i među cijepljenima, odraz nepoznavanja mehanizma cijepljenja, kao i prirode covida-19.
""Tvrdnje britanskog savjetodavnog tijela SAGE kolega je krivo protumačio"", ističe naša znanstvenica.
""Cijepljenje je jedini način kako da se učinkovito borimo protiv pandemije, smanjivanjem broja teško bolesnih i preminulih. To što se cijepljeni mogu zaraziti nikako se ne smije protumačiti kao neučinkovitost cijepljenja jer su težina bolesti, jačina simptoma i broj umrlih neusporedivo manji u cijepljenoj nego u necijepljenoj populaciji. Stoga je tvrdnja da se trebaju cijepiti samo ugroženi ne samo netočna i znanstveno neutemeljena nego i opasna. Znanstvenici ne mogu iznositi svoja 'mišljenja', već trebaju govoriti na temelju znanstveno dokazanih činjenica"", kaže Ambriović Ristov.
""No najopasnija tvrdnja koja mi izaziva užas je da je bolje preboljeti covid-19 nego se cijepiti. Znanstveno je dokazano da cijepljenje stvara bolji zaštitni imuni odgovor nego prebolijevanje. A kada se tome pridoda da svaka osoba koja je preboljela covid-19 može imati ozbiljne posljedice o kojima još uvijek malo znamo, tzv. dugi covid, mogu samo na kraju ove izjave pozvati građane da se što prije cijepe, spase zdravlje, nekome i život te time pomognu da se što prije vratimo životu kakav je bio prije pandemije"", poručila je znanstvenica s Ruđera.
Stipan Jonjić: Lauc kao znanstvenik, neovisno što nije baš blizak ovim disciplinama, nema pravo paušalno i krivo tumačiti znanstvene rezultate
Imunolog Stipan Jonjić, voditelj Zavoda za histologiju i embriologiju na Medicinskom fakultetu Sveučilišta u Rijeci, također smatra da Lauc pogrešno shvaća i interpretira znanstvena istraživanja na temu covida-19.
""Da kolega Lauc nije znanstvenik i član tijela koje savjetuje vladu RH, čovjek bi rekao – dobro, to je samo njegovo mišljenje jer on nije virolog ili imunolog, a jednako tako ni epidemiolog, pa ima pravo reći ono što misli, čak i ako je u krivu. Ali kao znanstvenik, neovisno što nije baš blizak ovim disciplinama, nema pravo paušalno i krivo tumačiti znanstvene rezultate koji su postignuti upravo na cjepivima za covid-19"", rezolutan je Jonjić.
Kaže kako je zbog naravi biologije koronavirusa od samog početka bilo jasno da cjepiva protiv covida-19 vjerojatno neće potpuno učinkovito onemogućiti ponovne infekcije.
""To ne znači da nas uopće ne štite, napose zato što se na virusni antigen koji je osnova većine odobrenih cjepiva stvara i specifična stanična imunost, koja uz protutijela vakcinirane očito štiti od težih oblika bolesti. Upravo to je užasno važno jer tako ćemo smanjiti opterećenje zdravstvenog sustava i drastično smanjiti smrtnost. Da ne kažem koliko ne smijemo ignorirati post-covid bolesti i baš zbog toga treba cijepiti i mlađu populaciju, koja je inače vrlo otporna na bolest"", ističe Jonjić.
Riječki imunolog smatra da je Gordan Lauc pametan i vrlo obrazovan čovjek te je stoga uvjeren da može shvatiti i prihvatiti da je imunost stečena nakon preboljele bolesti užasno heterogena i da nema načina da bez cjepiva kontroliramo ovu strašnu pandemiju.
""Ljude se ne smije plašiti, ali jednako tako ni zavaravati širenjem krivih informacija. Isto tako, nema razloga sumnjati da je medicinska znanost puno naučila upravo na cjepivima i da će znati napraviti drugačije, možda čak i efikasnije cjepivo za ovu bolest, kao i za varijante virusa koje su očekivane. Virusi su kroz evoluciju 'naučili' imunologiju i stalno se prilagođavaju, pa je upravo zbog toga teško dizajnirati maksimalno efikasno cjepivo, a možda još teže naći efikasan lijek. 
Znanstvenici se trebaju i mogu konfrontirati oko nekih manje jasnih pitanja, ali si ne smiju dopustiti da zlorabe svoj status i iznose neprovjerene podatke ili ih krivo tumače. Ova je pandemija već prouzročila previše tragedija i šteta da bi ju se samo ignoriralo. Ako zbog ničeg drugog, onda zbog sličnih budućih epidemija i pandemija koje će sigurno doći i za koje moramo biti spremni"", zaključio je Jonjić.
Ilija Brizić: Cjepiva štite bolje od prebolijevanja
Molekularni biolog Ilija Brizić s Medicinskog fakulteta u Rijeci kaže da izbor između cijepljenja ili prebolijevanja covida-19 nije uopće nešto o čemu postoji dvojba.
""Rizik od smrti i različitih štetnih posljedica mnogostruko je viši ukoliko osoba nije cijepljena, odnosno cijepljenje je jedan od rijetkih načina kako se možemo zaštititi od posljedica infekcije virusom SARS-CoV-2"", kaže Brizić.
Podsjeća da se trenutno čak i onima koji su preboljeli covid-19 sugerira da se cijepe jer time povećavaju zaštitu od novih varijanti, što je sada posebno važno s obzirom na širenje nove delta varijante.
""Iako su ovo najvažniji podaci što se tiče cijepljenja, na temelju kojih se provode javnozdravstvene preporuke da se treba cijepiti, u prilog tome govore i istraživanja koja ukazuju da cijepljenje potiče nastanak protutijela koja će nas štititi bolje od potencijalnih novih virusnih varijanti u odnosu na protutijela koja nastaju prebolijevanjem covida-19.
Ovo istraživanje spomenuo je nedavno u svom blogu Dr. Francis Collins, direktor Američkog instituta za zdravlje (NIH). Treba spomenuti i da cijepljenje potiče vrlo uniforman imunološki odgovor, odnosno potiče nastanak vrlo visokih razina protutijela u velikoj većini populacije. S druge strane, imunološki odgovor na infekciju je vrlo heterogen te značajno varira između pojedinaca – neki su vrlo dobro zaštićeni, neki loše. Isto vrijedi i za dugotrajnost zaštite"", upozorio je Brizić.",vijesti
